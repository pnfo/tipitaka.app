cen:॥ නමො තස්ස භගවතො අරහතො සම්මාසම්බුද්ධස්ස॥
nik:ඛුද්දකනිකායෙ
boo:චූළනිද්දෙස-අට්ඨකථා
cha:පාරායනවග්ගනිද්දෙසො
sub:1:අජිතමාණවසුත්තනිද්දෙසවණ්ණනා
bod:පාරායනවග්ගස්ස <pb V=.1/> <pb P=.1/> <pb M=.1/> පඨමෙ අජිතසුත්තනිද්දෙසෙ –
bod:1:“කෙනස්සු නිවුතො ලොකො, (ඉච්චායස්මා අජිතො,)
gax:කෙනස්සු නප්පකාසති।
gae:කිස්සාභිලෙපනං බ්රූසි, කිංසු තස්ස මහබ්භය”න්ති॥ –
uni:අජිතමාණවස්ස පුච්ඡිතෙ පඨමපඤ්හෙ ච උපරූපරිපඤ්හෙ ච නිද්දෙසෙසු ච වුත්තඤ්ච උත්තානඤ්ච වජ්ජෙත්වා විසෙසමෙව වක්ඛාම। තත්ථ <b>නිවුතො</b>ති පටිච්ඡාදිතො। <b>කිස්සාභිලෙපනං බ්රූසී</b>ති කිං අස්ස ලොකස්ස අභිලෙපනං වදෙසි?
bod:<b>ආවුතො</b>ති <pb V=.2/> ආවරිතො। <b>නිවුතො</b>ති පටිච්ඡාදිතො। <b>ඔවුතො</b>ති හෙට්ඨා පටිච්ඡාදිතො। <b>පිහිතො</b>ති උපරිභාගෙන ඡාදිතො। <b>පටිච්ඡන්නො</b>ති අවිවටො। <b>පටිකුජ්ජිතො</b>ති අධොමුඛං ඡාදිතො।
bod:<b>නප්පකාසතී</b>ති නප්පකාසො හොති। <b>නප්පභාසතී</b>ති ඤාණප්පභාසං න කරොති। <b>න තපතී</b>ති ඤාණතපං න කරොති। <b>න විරොචතී</b>ති ඤාණවිරොචනං න කරොති। <b>න ඤායතී</b>ති න ජානීයති। <b>න පඤ්ඤායතී</b>ති නප්පඤ්ඤායතෙ।
bod:<b>කෙන</b> <pb M=.2/> <b>ලිත්තො</b>ති කෙන ලිම්පිතො। <b>සංලිත්තො උපලිත්තො</b>ති උපසග්ගෙන පදං වඩ්ඪිතං। <b>ආචික්ඛසි</b> නිද්දෙසවසෙන। <b>දෙසෙසි</b> පටිනිද්දෙසවසෙන <pb P=.2/>। <b>පඤ්ඤපෙසි</b> තෙන තෙන පකාරෙන। අත්ථං බොධෙන්තො <b>පට්ඨපෙසි</b>। තස්සත්ථස්ස කාරණං දස්සෙන්තො <b>විවරසි</b>। බ්යඤ්ජනභාවං දස්සෙන්තො <b>විභජසි</b>। නිකුජ්ජිතභාවං ගම්භීරභාවඤ්ච හරිත්වා සොතූනං ඤාණස්ස පතිට්ඨං ජනයන්තො <b>උත්තානීකරොසි</b>। සබ්බෙහිපි ඉමෙහි ආකාරෙහි සොතූනං අඤ්ඤාණන්ධකාරං විධමෙන්තො <b>පකාසෙසී</b>ති එවං අත්ථො දට්ඨබ්බො।
bod:2:<b>වෙවිච්ඡා පමාදා නප්පකාසතී</b>ති මච්ඡරියහෙතු ච පමාදහෙතු ච නප්පකාසති। මච්ඡරියං හිස්ස දානාදීහි ගුණෙහි පකාසිතුං න දෙති, පමාදො සීලාදීහි। <b>ජප්පාභිලෙපන</b>න්ති තණ්හා අස්ස ලොකස්ස මක්කටලෙපො විය මක්කටස්ස අභිලෙපනං। <b>දුක්ඛ</b>න්ති ජාතිආදිකං දුක්ඛං।
bod:<b>යෙසං ධම්මාන</b>න්ති යෙසං රූපාදිධම්මානං। <b>ආදිතො සමුදාගමනං පඤ්ඤායතී</b>ති පඨමතො උප්පාදො පඤ්ඤායති। <b>අත්ථඞ්ගමතො නිරොධො පඤ්ඤායතී</b>ති භඞ්ගතො නිරුජ්ඣනං පඤ්ඤායති। <b>කම්මසන්නිස්සිතො විපාකො</b>ති කුසලාකුසලවිපාකො කම්මං අමුඤ්චිත්වා පවත්තනතො කම්මසන්නිස්සිතො විපාකොති වුච්චති। <b>විපාකසන්නිස්සිතං කම්ම</b>න්ති කුසලාකුසලං කම්මං විපාකස්ස ඔකාසං කත්වා ඨිතත්තා විපාකසන්නිස්සිතං කම්මන්ති වුච්චති। <b>නාමසන්නිස්සිතං රූප</b>න්ති පඤ්චවොකාරෙ රූපං නාමං අමුඤ්චිත්වා පවත්තනතො නාමසන්නිස්සිතං රූපන්ති වුච්චති। <b>රූපසන්නිස්සිතං නාම</b>න්ති පඤ්චවොකාරෙ නාමං රූපං අමුඤ්චිත්වා පවත්තනතො රූපසන්නිස්සිතං නාමන්ති වුච්චති।
bod:3:<b>සවන්ති සබ්බධි සොතා</b>ති සබ්බෙසු රූපාදිආයතනෙසු තණ්හාදිකා සොතා සන්දන්ති। <b>කිං නිවාරණ</b>න්ති තෙසං කිං ආවරණං කා රක්ඛා। <b>සංවරං බ්රූහී</b>ති තං තෙසං නිවාරණසඞ්ඛාතං සංවරං බ්රූහි। එතෙන සාවසෙසප්පහානං පුච්ඡති। <b>කෙන සොතා පිධීයරෙ</b>ති කෙන ධම්මෙන එතෙ සොතා පිධීයන්ති පච්ඡිජ්ජන්ති। එතෙන අනවසෙසප්පහානං පුච්ඡති।
bod:<b>සවන්තී</b>ති <pb V=.3/> උප්පජ්ජන්ති। <b>ආසවන්තී</b>ති අධොගාමිනො හුත්වා සවන්ති। <b>සන්දන්තී</b>ති නිරන්තරගාමිනො හුත්වා සන්දමානා පවත්තන්ති। <b>පවත්තන්තී</b>ති පුනප්පුනං වත්තන්ති।
bod:4:<b>සති</b> <pb M=.3/> <b>තෙසං නිවාරණ</b>න්ති විපස්සනායුත්තා කුසලාකුසලධම්මානං ගතියො සමන්වෙසමානා සති තෙසං සොතානං නිවාරණං <pb P=.3/>। <b>සොතානං සංවරං බ්රූමී</b>ති තමෙවාහං සතිං සොතානං සංවරං බ්රූමීති අධිප්පායො। <b>පඤ්ඤායෙතෙ පිධීයරෙ</b>ති රූපාදීසු පන අනිච්චතාදිපටිවෙධසාධිකාය මග්ගපඤ්ඤාය එතෙ සොතා සබ්බසො පිධීයන්ති।
bod:<b>පච්ඡිජ්ජන්තී</b>ති උච්ඡිජ්ජන්ති। <b>සමුදයඤ්චා</b>ති පච්චයඤ්ච। <b>අත්ථඞ්ගමඤ්චා</b>ති උප්පන්නානං අභාවගමනඤ්ච, අනුප්පන්නානං අනුප්පාදං වා। <b>අස්සාදඤ්චා</b>ති ආනිසංසඤ්ච। <b>ආදීනවඤ්චා</b>ති දොසඤ්ච। <b>නිස්සරණඤ්චා</b>ති නික්ඛමනඤ්ච।
bod:5:<b>පඤ්ඤා චෙවා</b>ති පඤ්හාගාථාය යා චායං තයා වුත්තා <b>පඤ්ඤා,</b> යා ච <b>සති,</b> යඤ්ච තදවසෙසං <b>නාමරූපං, එතං</b> සබ්බම්පි <b>කත්ථ</b> නිරුජ්ඣති। <b>එතං මෙ</b> පඤ්හං <b>පුට්ඨො පබ්රූහී</b>ති එවං සඞ්ඛෙපත්ථො වෙදිතබ්බො।
bod:<b>කත්ථෙතං උපරුජ්ඣතී</b>ති එතං නාමරූපං කත්ථ න භවති। <b>වූපසම්මතී</b>ති නිබ්බාති। <b>අත්ථං ගච්ඡතී</b>ති අභාවං ගච්ඡති। <b>පටිප්පස්සම්භතී</b>ති සන්නිසීදති।
bod:6:විස්සජ්ජනගාථාය පනස්ස යස්මා පඤ්ඤාසතියො නාමෙනෙව සඞ්ගහං ගච්ඡන්ති, තස්මා තා විසුං න වුත්තා। අයමෙත්ථ සඞ්ඛෙපත්ථො – <b>යං මං</b> ත්වං, <b>අජිත, එතං පඤ්හං අපුච්ඡි</b> – “කත්ථෙතං උපරුජ්ඣතී”ති, තදෙතං <b>යත්ථ නාමඤ්ච රූපඤ්ච අසෙසං උපරුජ්ඣති,</b> තං තෙ <b>වදාමි</b>। තස්ස තස්ස හි <b>විඤ්ඤාණස්ස නිරොධෙන</b> සහෙව අපුබ්බං අචරිමං <b>එත්ථෙතං උපරුජ්ඣති,</b> එත්ථෙව විඤ්ඤාණනිරොධෙන නිරුජ්ඣති එතං, විඤ්ඤාණනිරොධා තස්ස තස්ස නිරොධො හොති, තං නාතිවත්තතීති වුත්තං හොති।
bod:<b>සොතාපත්තිමග්ගඤාණෙන අභිසඞ්ඛාරවිඤ්ඤාණස්ස නිරොධෙනා</b>ති සොතාපත්තිමග්ගසම්පයුත්තපඤ්ඤාය කුසලාකුසලචෙතනාසම්පයුත්තචිත්තස්ස අභබ්බුප්පත්තිකවසෙන නිරුජ්ඣනෙන। තත්ථ දුවිධො නිරොධො අනුපාදින්නකනිරොධො උපාදින්නකනිරොධොති। <b>සොතාපත්තිමග්ගෙන</b> හි චත්තාරි දිට්ඨිසම්පයුත්තානි විචිකිච්ඡාසහගතන්ති පඤ්ච චිත්තානි නිරුජ්ඣන්ති, තානි රූපං සමුට්ඨාපෙන්ති <pb P=.4/>। තං අනුපාදින්නකරූපක්ඛන්ධො <pb V=.4/>, තානි චිත්තානි විඤ්ඤාණක්ඛන්ධො, තංසම්පයුත්තා වෙදනා සඤ්ඤා සඞ්ඛාරා තයො අරූපක්ඛන්ධා। තත්ථ සචෙ සොතාපන්නස්ස සොතාපත්තිමග්ගො අභාවිතො අභවිස්සා, තානි පඤ්ච <pb M=.4/> චිත්තානි ඡසු ආරම්මණෙසු පරියුට්ඨානං පාපුණෙය්යුං। සොතාපත්තිමග්ගො පන නෙසං පරියුට්ඨානුප්පත්තිං වාරයමානො සෙතුසමුග්ඝාතං අභබ්බුප්පත්තිකභාවං කුරුමානො අනුපාදින්නකං නිරොධෙති නාම। <b>සකදාගාමිමග්ගෙන</b> චත්තාරි දිට්ඨිවිප්පයුත්තානි ද්වෙ දොමනස්සසහගතානීති ඔළාරිකකාමරාගබ්යාපාදවසෙන ඡ චිත්තානි නිරුජ්ඣන්ති। <b>අනාගාමිමග්ගෙන</b> අණුසහගතකාමරාගබ්යාපාදවසෙන තානි එව ඡ චිත්තානි නිරුජ්ඣන්ති। <b>අරහත්තමග්ගෙන</b> චත්තාරි දිට්ඨිවිප්පයුත්තානි උද්ධච්චසහගතඤ්චාති පඤ්ච අකුසලචිත්තානි නිරුජ්ඣන්ති। තත්ථ සචෙ තෙසං අරියානං තෙ මග්ගා අභාවිතා අස්සු, තානි චිත්තානි ඡසු ආරම්මණෙසු පරියුට්ඨානං පාපුණෙය්යුං। තෙ පන තෙසං මග්ගා පරියුට්ඨානුප්පත්තිං වාරයමානා සෙතුසමුග්ඝාතං අභබ්බුප්පත්තිකභාවං කුරුමානා අනුපාදින්නකං නිරොධෙන්ති නාම। එවං අනුපාදින්නකනිරොධො වෙදිතබ්බො।
bod:සචෙ පන සොතාපන්නස්ස සොතාපත්තිමග්ගො අභාවිතො අභවිස්සා, ඨපෙත්වා සත්ත භවෙ අනමතග්ගෙ සංසාරවට්ටෙ උපාදින්නකක්ඛන්ධප්පවත්තං පවත්තෙය්ය। කස්මා? තස්ස පවත්තියා හෙතූනං අත්ථිතාය। තීණි සංයොජනානි දිට්ඨානුසයො විචිකිච්ඡානුසයොති ඉමෙ පන පඤ්ච කිලෙසෙ සො මග්ගො උප්පජ්ජමානොව සමුග්ඝාතෙති। ඉදානි කුතො සොතාපන්නස්ස සත්ත භවෙ ඨපෙත්වා අනමතග්ගෙ සංසාරවට්ටෙ උපාදින්නකප්පවත්තං පවත්තිස්සති। එවං සොතාපත්තිමග්ගො උපාදින්නකප්පවත්තං අප්පවත්තං කුරුමානො උපාදින්නකං නිරොධෙති නාම।
bod:සචෙ සකදාගාමිස්ස සකදාගාමිමග්ගො අභාවිතො අභවිස්සා, ඨපෙත්වා ද්වෙ භවෙ පඤ්චසු භවෙසු උපාදින්නකප්පවත්තං පවත්තෙය්ය। කස්මා? තස්ස පවත්තියා හෙතූනං අත්ථිතාය। ඔළාරිකානි කාමරාගපටිඝසංයොජනානි ඔළාරිකො කාමරාගානුසයො පටිඝානුසයොති ඉමෙ පන චත්තාරො කිලෙසෙ සො මග්ගො උප්පජ්ජමානොව සමුග්ඝාතෙති। ඉදානි කුතො සකදාගාමිස්ස ද්වෙ භවෙ ඨපෙත්වා පඤ්චසු භවෙසු උපාදින්නකප්පවත්තං පවත්තිස්සති <pb P=.5/>। එවං සකදාගාමිමග්ගො උපාදින්නකප්පවත්තං අප්පවත්තං කුරුමානො උපාදින්නකං නිරොධෙති නාම।
bod:සචෙ අනාගාමිස්ස අනාගාමිමග්ගො අභාවිතො අභවිස්සා, ඨපෙත්වා එකං භවං දුතියභවෙ උපාදින්නකප්පවත්තං පවත්තෙය්ය। කස්මා? තස්ස <pb M=.5/> පවත්තියා හෙතූනං අත්ථිතාය। අණුසහගතානි කාමරාගපටිඝසඤ්ඤොජනානි අණුසහගතො කාමරාගානුසයො පටිඝානුසයොති ඉමෙ පන චත්තාරො කිලෙසෙ සො මග්ගො උප්පජ්ජමානොව සමුග්ඝාතෙති। ඉදානි කුතො අනාගාමිස්ස එකං <pb V=.5/> භවං ඨපෙත්වා දුතියභවෙ උපාදින්නකප්පවත්තං පවත්තිස්සති। එවං අනාගාමිමග්ගො උපාදින්නකප්පවත්තං අප්පවත්තං කුරුමානො උපාදින්නකං නිරොධෙති නාම।
bod:සචෙ අරහතො අරහත්තමග්ගො අභාවිතො අභවිස්සා, රූපාරූපභවෙසු උපාදින්නකප්පවත්තං පවත්තෙය්ය। කස්මා? තස්ස පවත්තියා හෙතූනං අත්ථිතාය। රූපරාගො අරූපරාගො මානො උද්ධච්චං අවිජ්ජා මානානුසයො භවරාගානුසයො අවිජ්ජානුසයොති ඉමෙ පන අට්ඨ කිලෙසෙ සො මග්ගො උප්පජ්ජමානොව සමුග්ඝාතෙති। ඉදානි කුතො ඛීණාසවස්ස පුනබ්භවෙ උපාදින්නකප්පවත්තං පවත්තිස්සති? එවං අරහත්තමග්ගො උපාදින්නකප්පවත්තං අප්පවත්තං කුරුමානො උපාදින්නකං නිරොධෙති නාම।
bod:සොතාපත්තිමග්ගො චෙත්ථ අපායභවං නිරොධෙති। සකදාගාමිමග්ගො සුගතිකාමභවෙකදෙසං। අනාගාමිමග්ගො කාමභවං। අරහත්තමග්ගො රූපාරූපභවං, සබ්බභවෙපි නිරොධෙති එවාති වදන්ති। එවං උපාදින්නකනිරොධො වෙදිතබ්බො।
bod:තත්ථ “අභිසඞ්ඛාරවිඤ්ඤාණස්ස නිරොධෙනා”ති එතෙන අනුපාදින්නකනිරොධං දස්සෙති। “යෙ උප්පජ්ජෙය්යුං නාමඤ්ච රූපඤ්ච, එත්ථෙතෙ නිරුජ්ඣන්තී”ති ඉමිනා පන උපාදින්නකනිරොධං දස්සෙති।
bod:තත්ථ <b>සත්ත භවෙ ඨපෙත්වා</b>ති කාමභවතො කාමභවං සංසරන්තස්ස සත්ත භවෙ වජ්ජෙත්වා। <b>අනමතග්ගෙ සංසාරෙ</b>ති –
gax:“ඛන්ධානඤ්ච පටිපාටි, ධාතුආයතනාන ච।
gae:අබ්බොච්ඡින්නං වත්තමානා, ‘සංසාරො’ති පවුච්චතී”ති॥ (විසුද්ධි॰ 2.619; ධ॰ ස॰ අට්ඨ॰ නිදානකථා; අ॰ නි॰ අට්ඨ॰ 2.4.199; පටි॰ ම॰ අට්ඨ॰ 2.1.117; ඉතිවු॰ අට්ඨ॰ 14, 58; උදා॰ අට්ඨ॰ 39) –
uni:එවං <pb P=.6/> වණ්ණිතෙ සංසාරවට්ටෙ। <b>යෙ උප්පජ්ජෙය්යුං නාමඤ්ච රූපඤ්චා</b>ති නමනලක්ඛණං චතුක්ඛන්ධසඞ්ඛාතං නාමඤ්ච රුප්පනලක්ඛණං භූතොපාදායසඞ්ඛාතං රූපඤ්ච එතෙ ධම්මා උප්පජ්ජෙය්යුං। <b>එත්ථෙතෙ නිරුජ්ඣන්තී</b>ති එතස්මිං සොතාපත්තිමග්ගෙ එතෙ <pb M=.6/> නාමරූපධම්මා අභබ්බුප්පත්තිකවසෙන නිරොධං ගච්ඡන්ති। <b>සකදාගාමිමග්ගඤාණෙනා</b>ති එත්ථ පටිසන්ධිවසෙන සකිංයෙව ඉමං ලොකං ආගච්ඡතීති සකදාගාමී <pb V=.6/>, තස්ස මග්ගො සකදාගාමිමග්ගො। තෙන මග්ගෙන සම්පයුත්තඤාණෙන। <b>ද්වෙ භවෙ ඨපෙත්වා</b>ති කාමධාතුයායෙව පටිසන්ධිවසෙන ද්වෙ භවෙ වජ්ජෙත්වා। <b>පඤ්චසු භවෙසූ</b>ති තදවසිට්ඨෙසු පඤ්චසු භවෙසු। <b>එත්ථෙතෙ නිරුජ්ඣන්තී</b>ති එත්ථ සකදාගාමිමග්ගෙ එතෙ ධම්මා වුත්තනයෙන නිරුජ්ඣන්ති। <b>එකං භවං ඨපෙත්වා</b>ති උක්කට්ඨවසෙන රූපධාතුයා වා අරූපධාතුයා වා එකං භවං වජ්ජෙත්වා। <b>රූපධාතුයා වා අරූපධාතුයා වා</b>ති දුතියකභවෙ රූපධාතුයා චෙව අරූපධාතුයා ච। <b>නාමඤ්ච රූපඤ්චා</b>ති එත්ථ රූපභවෙ නාමරූපං, අරූපභවෙ නාමමෙව। <b>එත්ථෙතෙ නිරුජ්ඣන්තී</b>ති එත්ථ අනාගාමිමග්ගෙ එතෙ නාමරූපධම්මා වුත්තනයෙන නිරුජ්ඣන්ති।
bod:<b>අරහතො</b>ති කිලෙසෙහි ආරකත්තා “අරහා”ති ලද්ධනාමස්ස ඛීණාසවස්ස। <b>අනුපාදිසෙසාය නිබ්බානධාතුයා</b>ති දුවිධා හි නිබ්බානධාතු සඋපාදිසෙසා ච අනුපාදිසෙසා ච। තත්ථ උපාදීයති “අහං මමා”ති භුසං ගණ්හීයතීති උපාදි, ඛන්ධපඤ්චකස්සෙතං අධිවචනං। උපාදියෙව සෙසො අවසිට්ඨො උපාදිසෙසො, සහ උපාදිසෙසෙන වත්තතීති <b>සඋපාදිසෙසා</b>। නත්ථෙත්ථ උපාදිසෙසොති <b>අනුපාදිසෙසා</b>। තාය අනුපාදිසෙසාය නිබ්බානධාතුයා। <b>පරිනිබ්බායන්තස්සා</b>ති නිරින්ධනස්ස විය ජාතවෙදස්ස නිබ්බායන්තස්ස අප්පවත්තං පවිසන්තස්ස। <b>චරිමවිඤ්ඤාණස්ස නිරොධෙනා</b>ති එත්ථ අස්සාසපස්සාසානං නිරොධවසෙන। තයො චරිමා භවචරිමො ඣානචරිමො චුතිචරිමොති। භවෙසු හි කාමභවෙ අස්සාසපස්සාසා පවත්තන්ති, රූපාරූපභවෙසු නප්පවත්තන්ති। තස්මා සො <b>භවචරිමො</b>। ඣානෙසු පුරිමඣානත්තයෙව පවත්තන්ති, චතුත්ථෙ නප්පවත්තන්ති। තස්මා සො <b>ඣානචරිමො</b>। යෙ පන චුතිචිත්තස්ස පුරතො සොළසමෙන චිත්තෙන සහුප්පන්නා, තෙ චුතිචිත්තෙන සහ නිරුජ්ඣන්ති। සො <b>චුතිචරිමො නාම। අයං ඉධ චරිමොති අධිප්පෙතො। යෙ හි කෙචි</b> <pb P=.7/> බුද්ධා වා පච්චෙකබුද්ධා වා අරියසාවකා වා අන්තමසො කුන්ථකිපිල්ලිකං උපාදාය සබ්බෙ භවඞ්ගචිත්තෙනෙව අබ්යාකතෙන දුක්ඛසච්චෙන කාලං කරොන්ති। තස්මා <b>චරිමවිඤ්ඤාණස්ස නිරොධෙනා</b>ති චුතිචිත්තස්ස නිරොධෙනාති අත්ථො।
bod:<b>පඤ්ඤා</b> <pb M=.7/> <b>ච සති ච නාමඤ්චා</b>ති එතෙහි චතුන්නං අරූපක්ඛන්ධානං ගහණං පච්චෙතබ්බං। <b>රූපඤ්චා</b>ති එතෙන චතුන්නං මහාභූතානං චතුවීසතිඋපාදාරූපානඤ්ච ගහණං පච්චෙතබ්බං। ඉදානි තස්ස නිරුජ්ඣනූපායං දස්සෙන්තො <b>“විඤ්ඤාණස්ස නිරොධෙන, එත්ථෙතං උපරුජ්ඣතී”</b>ති ආහ। තත්ථ <b>විඤ්ඤාණ</b>න්ති චරිමවිඤ්ඤාණම්පි අභිසඞ්ඛාරවිඤ්ඤාණම්පි। අභිසඞ්ඛාරවිඤ්ඤාණස්ස පහීනනිරොධෙන එත්ථෙතං උපරුජ්ඣති නිරුජ්ඣති දීපසිඛා විය අපණ්ණත්තිකභාවං යාති, චරිමවිඤ්ඤාණස්ස අනුප්පාදපච්චයත්තා අනුප්පාදනිරොධෙන අනුප්පාදවසෙනෙව උපරුජ්ඣතීති (දී॰ නි॰ අට්ඨ॰ 1.499)।
bod:7:එත්තාවතා <pb V=.7/> ච “දුක්ඛමස්ස මහබ්භය”න්ති ඉමිනා පකාසිතං දුක්ඛසච්චං, “යානි සොතානී”ති ඉමිනා සමුදයසච්චං, “පඤ්ඤායෙතෙ පිධීයරෙ”ති ඉමිනා මග්ගසච්චං, “අසෙසං උපරුජ්ඣතී”ති ඉමිනා නිරොධසච්චන්ති එවං චත්තාරි සච්චානි සුත්වාපි අරියභූමිං අනධිගතො පුන සෙක්ඛාසෙක්ඛපටිපදං පුච්ඡන්තො <b>“යෙ ච සඞ්ඛාතධම්මාසෙ”</b>ති ගාථමාහ। තත්ථ <b>සඞ්ඛාතධම්මා</b>ති අනිච්චාදිවසෙන පරිවීමංසිතධම්මා, අරහන්තානමෙතං අධිවචනං। <b>සෙක්ඛා</b>ති සීලාදීනි සික්ඛමානා අවසෙසා අරියපුග්ගලා। <b>පුථූ</b>ති බහූ සත්තජනා। <b>තෙසං මෙ නිපකො ඉරියං පුට්ඨො පබ්රූහී</b>ති තෙසං මෙ සෙක්ඛාසෙක්ඛානං නිපකො පණ්ඩිතො ත්වං පුට්ඨො පටිපත්තිං බ්රූහීති।
bod:<b>තෙසං ඛන්ධා සඞ්ඛාතා</b>ති තෙසං පඤ්චක්ඛන්ධා අප්පටිසන්ධිකං කත්වා දෙසිතා, සඞ්ඛෙපං කත්වා ඨපිතා වා। ධාතුආදීසුපි එසෙව නයො। <b>ඉරිය</b>න්ති පයොගං। <b>චරිය</b>න්ති කිරියං। <b>වුත්ති</b>න්ති පවත්තිං। <b>ආචර</b>න්ති චරණං। <b>ගොචර</b>න්ති පච්චයං। <b>විහාර</b>න්ති ඉරියාපථපවත්තනං। <b>පටිපද</b>න්ති විපස්සනං।
bod:8:අථස්ස භගවා යස්මා සෙක්ඛෙන කාමච්ඡන්දනීවරණං ආදිං කත්වා සබ්බකිලෙසා පහාතබ්බා එව, තස්මා <b>“කාමෙසූ</b>ති <pb P=.8/> උපඩ්ඪගාථාය සෙක්ඛපටිපදං දස්සෙති। තස්සත්ථො – වත්ථු<b>කාමෙසු</b> කිලෙසකාමෙන <b>නාභිගිජ්ඣෙය්ය,</b> කායදුච්චරිතාදයො ච මනසො ආවිලභාවකරෙ ධම්මෙ පජහන්තො <b>මනසානාවිලො සියා</b>ති। යස්මා පන අසෙක්ඛො අනිච්චාදිවසෙන සබ්බසඞ්ඛාරාදීනං පරිතුලිතත්තා <b>කුසලො</b> සබ්බධම්මෙසු කායානුපස්සනාසතිආදීහි ච <b>සතො</b> සක්කායදිට්ඨිආදීනං භින්නත්තා <b>භික්ඛු</b>භාවං පත්තො හුත්වා සබ්බඉරියාපථෙසු <b>පරිබ්බජති,</b> තස්මා “කුසලො”ති උපඩ්ඪගාථාය අසෙක්ඛපටිපදං දස්සෙති।
bod:<b>නාභිගිජ්ඣෙය්යා</b>ති <pb M=.8/> ගෙධං නාපජ්ජෙය්ය। <b>න පලිගිජ්ඣෙය්යා</b>ති ලොභං නාපජ්ජෙය්ය। <b>න පලිබුන්ධෙය්යා</b>ති ලොභවසෙන න අල්ලීයෙය්ය।
bod:<b>ආවිලකරෙ කිලෙසෙ ජහෙය්යා</b>ති චිත්තාලුළකරෙ උපතාපසඞ්ඛාතෙ කිලෙසෙ ජහෙය්ය।
bod:<b>සබ්බෙ ධම්මා අනත්තා</b>ති නිබ්බානං අන්තොකරිත්වා වුත්තං। <b>යං කිඤ්චි සමුදයධම්ම</b>න්ති යං කිඤ්චි සප්පච්චයසභාවං।
bod:<b>සහ ගාථාපරියොසානා</b>ති ගාථාවසානෙනෙව සද්ධිං। <b>යෙතෙ බ්රාහ්මණෙන සද්ධිං එකච්ඡන්දා</b>ති යෙ එතෙ <pb V=.8/> අජිතමාණවෙන කල්යාණඡන්දෙන එකජ්ඣාසයා। <b>එකප්පයොගා</b>ති කායවචීමනොපයොගෙහි එකප්පයොගා। <b>එකාධිප්පායා</b>ති එකො අධිප්පායො රුචි එතෙසන්ති එකාධිප්පායා, එකරුචිකාති අත්ථො। <b>එකවාසනවාසිතා</b>ති අතීතබුද්ධසාසනෙ තෙන සද්ධිං භාවිතභාවනා। <b>අනෙකපාණසහස්සාන</b>න්ති අනෙකෙසං දෙවමනුස්සසඞ්ඛාතානං පාණසහස්සානං। <b>විරජං වීතමල</b>න්ති රාගාදිරජවිරහිතං රාගාදිමලවිරහිතඤ්ච।
bod:<b>ධම්මචක්ඛු</b>න්ති ඉධ සොතාපත්තිමග්ගො අධිප්පෙතො। අඤ්ඤත්ථ හෙට්ඨාමග්ගත්තයං। තස්ස උප්පත්තිකාරණදස්සනත්ථං <b>“යං කිඤ්චි සමුදයධම්මං, සබ්බං තං නිරොධධම්ම”</b>න්ති ආහ। තඤ්හි නිරොධං ආරම්මණං කත්වා කිච්චවසෙන එවං සබ්බසඞ්ඛතං පටිවිජ්ඣන්තං උප්පජ්ජති। <b>තස්ස බ්රාහ්මණස්ස අනුපාදාය ආසවෙහි චිත්තං විමුච්චී</b>ති තස්ස ච අජිතබ්රාහ්මණස්ස අන්තෙවාසිකසහස්සානඤ්ච තණ්හාදීහි අග්ගහෙත්වා කාමාසවාදීහි මග්ගක්ඛණෙ චිත්තං විමුච්චමානං ඵලක්ඛණෙ විමුච්චි। <b>සහ අරහත්තප්පත්තා</b>ති අරහත්තප්පත්තියා ච සහෙව ආයස්මතො අජිතස්ස ච අන්තෙවාසිකසහස්සස්ස ච අජිනජටාවාකචීරතිදණ්ඩකමණ්ඩලුආදයො <pb P=.9/> අන්තරධායිංසු। සබ්බෙව ඉද්ධිමයපත්තචීවරධරා ද්වඞ්ගුලකෙසා එහිභික්ඛූ හුත්වා භගවන්තං නමස්සමානා පඤ්ජලිකා නිසීදිංසු। පාළියං පන අජිතත්ථෙරොව පඤ්ඤායති। තත්ථ <b>අන්වත්ථපටිපත්තියා</b>ති සයං පච්චාසීසිතලද්ධපටිපත්තියා, නිබ්බානලද්ධභාවෙනාති අත්ථො। සෙසං සබ්බත්ථ පාකටමෙව। එවං භගවා අරහත්තනිකූටෙන දෙසනං නිට්ඨාපෙසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:අජිතමාණවසුත්තනිද්දෙසවණ්ණනා නිට්ඨිතා।
sub:2:තිස්සමෙත්තෙය්යමාණවසුත්තනිද්දෙසවණ්ණනා
bod:9:දුතියෙ <pb P=.10/> <pb M=.9/> තිස්සමෙත්තෙය්යසුත්තනිද්දෙසෙ – <b>කොධ සන්තුසිතො</b>ති නිට්ඨිතෙ පන අජිතසුත්තෙ “කථං ලොකං අවෙක්ඛන්තං, මච්චුරාජා න පස්සතී”ති (සු॰ නි॰ 1124; චූළනි॰ මොඝරාජමාණවපුච්ඡා 143) එවං මොඝරාජා පුච්ඡිතුං ආරභි। “න තාවස්ස ඉන්ද්රියානි පරිපාකං ගතානී”ති ඤත්වා භගවා “තිට්ඨ ත්වං, මොඝරාජ, අඤ්ඤො පුච්ඡතූ”ති පටික්ඛිපි। තතො තිස්සමෙත්තෙය්යො අත්තනො සංසයං පුච්ඡන්තො <b>“කොධා</b>ති ගාථමාහ। තත්ථ <b>කොධ සන්තුසිතො</b>ති කො ඉධ සත්තො තුට්ඨො। <b>ඉඤ්ජිතා</b>ති තණ්හාදිට්ඨිවිප්ඵන්දිතානි। <b>උභන්තමභිඤ්ඤායා</b>ති උභො අන්තෙ අභිජානිත්වා। <b>මන්තා න ලිප්පතී</b>ති පඤ්ඤාය න ලිප්පති।
bod:<b>පරිපුණ්ණසඞ්කප්පො</b>ති <pb V=.9/> නෙක්ඛම්මාදිවිතක්කෙහි පරිපුණ්ණසඞ්කප්පත්තා පරිපුණ්ණමනොරථො।
bod:<b>තණ්හිඤ්ජිත</b>න්ති තණ්හාය චලිතං। <b>දිට්ඨිඤ්ජිතා</b>දීසුපි එසෙව නයො। <b>කාමිඤ්ජිත</b>න්ති කිලෙසකාමෙහි ඉඤ්ජිතං ඵන්දිතං। “කම්මිඤ්ජිත”න්තිපි පාඨො, තං න සුන්දරං।
bod:මහන්තො පුරිසොති <b>මහාපුරිසො</b>। උත්තමො පුරිසොති <b>අග්ගපුරිසො</b>। පධානො පුරිසොති <b>සෙට්ඨපුරිසො</b>। අලාමකො පුරිසොති <b>විසිට්ඨපුරිසො</b>। ජෙට්ඨකො පුරිසොති <b>පාමොක්ඛපුරිසො</b>। න හෙට්ඨිමකො පුරිසොති <b>උත්තමපුරිසො</b>। පුරිසානං කොටිප්පත්තො පුරිසොති <b>පධානපුරිසො</b>। සබ්බෙසං ඉච්ඡිතො පුරිසොති <b>පවරපුරිසො</b>।
bod:<b>සිබ්බිනිමච්චගා</b>ති තණ්හං අතිඅගා, අතික්කමිත්වා ඨිතො। <b>උපච්චගා</b>ති භුසං අතිඅගා।
bod:10:තස්සෙතමත්ථං භගවා බ්යාකරොන්තො <b>“කාමෙසූ”</b>ති ගාථාද්වයමාහ। තත්ථ <b>කාමෙසු බ්රහ්මචරියවා</b>ති කාමනිමිත්තං බ්රහ්මචරියවා, කාමෙසු ආදීනවං දිස්වා මග්ගබ්රහ්මචරියෙන සමන්නාගතොති වුත්තං හොති। එත්තාවතා සන්තුසිතතං දස්සෙති। “වීතතණ්හො”තිආදීහි අනිඤ්ජිතතං। තත්ථ <b>සඞ්ඛාය නිබ්බුතො</b>ති අනිච්චාදිවසෙන ධම්මෙ වීමංසිත්වා රාගාදිනිබ්බානෙන නිබ්බුතො।
bod:<b>අසද්ධම්මසමාපත්තියා</b>ති <pb P=.11/> <pb M=.10/> නීචධම්මසමායොගතො। <b>ආරතී</b>ති ආරකා රමනං। <b>විරතී</b>ති තාය විනා රමනං। <b>පටිවිරතී</b>ති පටිනිවත්තිත්වා තාය විනා රමනං। <b>වෙරමණී</b>ති වෙරවිනාසනං। <b>අකිරියා</b>ති කිරියාපච්ඡින්දනං। <b>අකරණ</b>න්ති කරණපරිච්ඡින්දනං। <b>අනජ්ඣාපත්තී</b>ති අනාපජ්ජනතා। <b>වෙලාඅනතික්කමො</b>ති සීමාඅනතික්කමො। සෙසං තත්ථ තත්ථ වුත්තනයත්තා පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි। දෙසනාපරියොසානෙ අයම්පි බ්රාහ්මණො අරහත්තෙ පතිට්ඨාසි සද්ධිං අන්තෙවාසිකසහස්සෙන, අඤ්ඤෙසඤ්ච අනෙකසහස්සානං ධම්මචක්ඛුං උදපාදි। සෙසං පුබ්බසදිසමෙව।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:තිස්සමෙත්තෙය්යමාණවසුත්තනිද්දෙසවණ්ණනා නිට්ඨිතා।
sub:3:පුණ්ණකමාණවසුත්තනිද්දෙසවණ්ණනා
bod:12:තතියෙ <pb V=.10/> <pb P=.12/> පුණ්ණකසුත්තනිද්දෙසෙ – <b>අනෙජ</b>න්ති ඉදම්පි පුරිමනයෙනෙව මොඝරාජානං පටික්ඛිපිත්වා වුත්තං। තත්ථ <b>මූලදස්සාවි</b>න්ති අකුසලමූලාදිදස්සාවිං। <b>ඉසයො</b>ති ඉසිනාමකා ජටිලා। <b>යඤ්ඤ</b>න්ති දෙය්යධම්මං। <b>අකප්පයිංසූ</b>ති පරියෙසිංසු।
bod:<b>හෙතුදස්සාවී</b>තිආදීනි සබ්බානි කාරණවෙවචනානෙව। කාරණඤ්හි යස්මා අත්තනො ඵලත්ථාය හිනොති පවත්තති, තස්මා <b>හෙතූ</b>ති වුච්චති। යස්මා තං ඵලං නිදෙති ‘හන්ද, ගණ්හථ න’න්ති අප්පෙති විය, තස්මා <b>නිදාන</b>න්ති වුච්චති। <b>සම්භවදස්සාවී</b>තිආදීනි පඤ්ච පදානි හෙට්ඨා දස්සිතනයානි එව। යස්මා තං පටිච්ච එති පවත්තති, තඤ්ච ඵලං තතො සමුදෙති උප්පජ්ජති, තස්මා <b>පච්චයො</b>ති ච <b>සමුදයො</b>ති ච වුච්චති।
bod:<b>යා වා පනඤ්ඤාපි කාචි සුගතියො</b>ති චතුඅපායවිනිමුත්තකා උත්තරමාතාදයො අප්පෙසක්ඛා කපණමනුස්සා ච දුල්ලභඝාසච්ඡාදනා දුක්ඛපීළිතා වෙදිතබ්බා। <b>යා වා පනඤ්ඤාපි කාචි දුග්ගතියො</b>ති යමරාජනාගසුපණ්ණපෙතමහිද්ධිකාදයො පච්චෙතබ්බා। <b>අත්තභාවාභිනිබ්බත්තියා</b>ති තීසු ඨානෙසු <pb M=.11/> පටිසන්ධිවසෙන අත්තභාවපටිලාභත්ථාය। <b>ජානාතී</b>ති සබ්බඤ්ඤුතඤ්ඤාණෙන ජානාති। <b>පස්සතී</b>ති සමන්තචක්ඛුනා පස්සති।
bod:<b>අකුසලා</b>ති අකොසල්ලසම්භූතා। අකුසලං භජන්තීති <b>අකුසලභාගියා</b>। අකුසලපක්ඛෙ භවාති <b>අකුසලපක්ඛිකා</b>। සබ්බෙ තෙ අවිජ්ජා මූලං කාරණං එතෙසන්ති <b>අවිජ්ජාමූලකා</b>। අවිජ්ජාය සමොසරන්ති සම්මා ඔසරන්ති ගච්ඡන්තීති <b>අවිජ්ජාසමොසරණා। අවිජ්ජාසමුග්ඝාතා</b>ති අරහත්තමග්ගෙන අවිජ්ජාය හතාය। <b>සබ්බෙ තෙ සමුග්ඝාතං ගච්ඡන්තී</b>ති වුත්තප්පකාරා අකුසලධම්මා, තෙ සබ්බෙ හතභාවං පාපුණන්ති।
bod:<b>අප්පමාදමූලකා</b>ති සතිඅවිප්පවාසො අප්පමාදො මූලං කාරණං එතෙසන්ති අප්පමාදමූලකා। අප්පමාදෙසු සම්මා ඔසරන්ති ගච්ඡන්තීති <b>අප්පමාදසමොසරණා। අප්පමාදො තෙසං</b> <pb P=.13/> ධම්මානං අග්ගමක්ඛායතී<b>ති සයං කාමාවචරොපි සමානො චතුභූමකධම්මානං පතිට්ඨාභාවෙන අග්ගො නාම ජාතො।</b>
bod:<b>අලමත්තො</b>ති සමත්ථචිත්තො। <b>මයා පුච්ඡිත</b>න්ති මයා පුට්ඨං। <b>වහස්සෙතං භාර</b>න්ති එතං ආභතභාරං <pb V=.11/> වහස්සු। <b>යෙ කෙචි ඉසිපබ්බජ්ජං පබ්බජිතා</b>। “ඉසිපබ්බජ්ජා පබ්බජිතා”තිපි පාඨො।
bod:<b>ආජීවකසාවකානං ආජීවකා දෙවතා</b>ති යෙ ආජීවකවචනං සුණන්ති සුස්සුසන්ති, තෙ ආජීවකසාවකා, තෙසං ආජීවකසාවකානං। ආජීවකා ච තෙසං දෙය්යධම්මං පටිග්ගණ්හන්ති, තෙ එව ආජීවකා දෙවතා। එවං සබ්බත්ථ। <b>යෙ යෙසං දක්ඛිණෙය්යා</b>ති යෙ ආජීවකාදයො දිසාපරියොසානා යෙසං ඛත්තියාදීනං දෙය්යධම්මානුච්ඡවිකා। <b>තෙ තෙසං දෙවතා</b>ති තෙ ආජීවකාදයො තෙසං ඛත්තියාදීනං දෙවතා।
bod:<b>යෙපි යඤ්ඤං එසන්තී</b>ති දෙය්යධම්මං ඉච්ඡන්ති। <b>ගවෙසන්තී</b>ති ඔලොකෙන්ති। <b>පරියෙසන්තී</b>ති උප්පාදෙන්ති। <b>යඤ්ඤා වා එතෙ පුථූ</b>ති යඤ්ඤා එව වා එතෙ පුථුකා। <b>යඤ්ඤයාජකා වා එතෙ පුථූ</b>ති දෙය්යධම්මස්ස යාජනකා එව වා එතෙ පුථුකා। <b>දක්ඛිණෙය්යා වා එතෙ පුථූ</b>ති දෙය්යධම්මානුච්ඡවිකා එව වා එතෙ පුථුකා। තෙ විත්ථාරතො දස්සෙතුං <b>“කථං යඤ්ඤා වා එතෙ පුථූ”</b>තිආදිනා නයෙන විත්ථාරෙන දස්සෙති।
bod:13:<b>ආසීසමානා</b>ති <pb M=.12/> රූපාදීනි පත්ථයමානා। <b>ඉත්ථත්ත</b>න්ති ඉත්ථභාවඤ්ච පත්ථයමානා, මනුස්සාදිභාවං ඉච්ඡන්තාති වුත්තං හොති। <b>ජරං සිතා</b>ති ජරං නිස්සිතා। ජරාමුඛෙන චෙත්ථ සබ්බං වට්ටදුක්ඛං වුත්තං। තෙන වට්ටදුක්ඛනිස්සිතා තතො අපරිමුච්චමානායෙව කප්පයිංසූති දීපෙති।
bod:<b>රූපපටිලාභං ආසීසමානා</b>ති වණ්ණායතනසම්පත්තිලාභං පත්ථයමානා। <b>සද්දා</b>දීසුපි එසෙව නයො। <b>ඛත්තියමහාසාලකුලෙ අත්තභාවපටිලාභ</b>න්ති සාරප්පත්තෙ ඛත්තියානං මහාසාලකුලෙ අත්තභාවලාභං පටිසන්ධිං පත්ථයමානා। <b>බ්රාහ්මණමහාසාලකුලා</b>දීසුපි එසෙව නයො। <b>බ්රහ්මකායිකෙසු දෙවෙසූ</b>ති එත්ථ පුබ්බභවං සන්ධාය වුත්තං। <b>එත්ථා</b>ති ඛත්තියකුලාදීසු।
bod:<b>ජරානිස්සිතා</b>ති ජරං අස්සිතා। <b>බ්යාධිනිස්සිතා</b>තිආදීසුපි <pb P=.14/> එසෙව නයො। එතෙහි සබ්බං වට්ටදුක්ඛං පරියාදියිත්වා දස්සිතං හොති।
bod:14:<b>කච්චිසු තෙ භගවා යඤ්ඤපථෙ අප්පමත්තා, අතාරු ජාතිඤ්ච ජරඤ්ච මාරිසා</b>ති එත්ථ යඤ්ඤො එව යඤ්ඤපථො। ඉදං වුත්තං හොති – කච්චි තෙ යඤ්ඤෙ අප්පමත්තා හුත්වා යඤ්ඤං කප්පයන්තා වට්ටදුක්ඛමුත්තරිංසූති।
bod:<b>යෙපි</b> <pb V=.12/> <b>යඤ්ඤං දෙන්ති යජන්තී</b>ති දෙය්යධම්මදානවසෙන යජන්ති। <b>පරිච්චජන්තී</b>ති විස්සජ්ජෙන්ති।
bod:15:<b>ආසීසන්තී</b>ති රූපපටිලාභාදයො පත්ථෙන්ති। <b>ථොමයන්තී</b>ති “සුචිං දින්න”න්තිආදිනා නයෙන යඤ්ඤාදීනි පසංසන්ති। <b>අභිජප්පන්තී</b>ති රූපාදිපටිලාභාය වාචං ගීරන්ති। <b>ජුහන්තී</b>ති දෙන්ති। <b>කාමාභිජප්පන්ති පටිච්ච ලාභ</b>න්ති රූපාදිලාභං පටිච්ච පුනප්පුනං කාමෙ එව අභිජප්පන්ති, “අහො වත අම්හාකම්පි සිය්යු”න්ති වදන්ති, තණ්හඤ්ච තත්ථ වඩ්ඪෙන්තීති වුත්තං හොති। <b>යාජයොගා</b>ති යාගාධිමුත්තා। <b>භවරාගරත්තා</b>ති එවමිමෙහි ආසීසනාදීහි භවරාගෙනෙව රත්තා, භවරාගරත්තා වා හුත්වා එතානි ආසීසනාදීනි කරොන්තා <b>නාතරිංසු</b> ජාතිආදිවට්ටදුක්ඛං න උත්තරිංසු।
bod:<b>යඤ්ඤං වා ථොමෙන්තී</b>ති දානං වා වණ්ණෙන්ති। <b>ඵලං වා</b>ති රූපාදිපටිලාභං। <b>දක්ඛිණෙය්යෙ වා</b>ති ජාතිසම්පන්නාදීසු। <b>සුචිං දින්න</b>න්ති සුචිං කත්වා දින්නං। <b>මනාප</b>න්ති මනවඩ්ඪනකං। <b>පණීත</b>න්ති ඔජවන්තං। <b>කාලෙනා</b>ති තත්ථ තත්ථ සම්පත්තකාලෙ <pb M=.13/>। <b>කප්පිය</b>න්ති අකප්පියං වජ්ජෙත්වා දින්නං। <b>අනවජ්ජ</b>න්ති නිද්දොසං। <b>අභිණ්හ</b>න්ති පුනප්පුනං। <b>දදං චිත්තං පසාදිත</b>න්ති දදතො මුඤ්චනචිත්තං පසාදිතන්ති। <b>ථොමෙන්ති කිත්තෙන්තී</b>ති ගුණං පාකටං කරොන්ති। <b>වණ්ණෙන්තී</b>ති වණ්ණං භණන්ති। <b>පසංසන්තී</b>ති පසාදං පාපෙන්ති।
bod:<b>ඉතො නිදාන</b>න්ති ඉතො මනුස්සලොකතො දින්නකාරණා। <b>අජ්ඣායකා</b>ති මන්තෙ පරිවත්තෙන්තා। <b>මන්තධරා</b>ති මන්තෙ ධාරෙන්තා। <b>තිණ්ණං වෙදාන</b>න්ති ඉරුවෙදයජුවෙදසාමවෙදානං। ඔට්ඨපහටකරණවසෙන පාරං ගතාති <b>පාරගූ</b>। සහ නිඝණ්ඩුනා ච කෙටුභෙන ච <b>සනිඝණ්ඩුකෙටුභානං। නිඝණ්ඩූ</b>ති නිඝණ්ඩුරුක්ඛාදීනං වෙවචනප්පකාසකං සත්ථං। <b>කෙටුභ</b>න්ති කිරියාකප්පවිකප්පො කවීනං උපකාරාවහං සත්ථං <pb P=.15/>। සහ අක්ඛරප්පභෙදෙන <b>සාක්ඛරප්පභෙදානං। අක්ඛරප්පභෙදො</b>ති සික්ඛා ච නිරුත්ති ච। <b>ඉතිහාසපඤ්චමාන</b>න්ති ආථබ්බණවෙදං චතුත්ථං කත්වා “ඉතිහ ආස, ඉතිහ ආසා”ති ඊදිසවචනපටිසංයුත්තපුරාණකථාසඞ්ඛාතො ඉතිහාසො පඤ්චමො එතෙසන්ති ඉතිහාසපඤ්චමා, තෙසං ඉතිහාසපඤ්චමානං වෙදානං।
bod:පදං තදවසෙසඤ්ච බ්යාකරණං අධියන්ති, වෙදෙන්ති වාති <b>පදකා වෙය්යාකරණා। ලොකායතං</b> වුච්චති විතණ්ඩවාදසත්ථං। <b>මහාපුරිසලක්ඛණ</b>න්ති මහාපුරිසානං බුද්ධාදීනං ලක්ඛණදීපකං ද්වාදසසහස්සගන්ථප්පමාණං සත්ථං। යත්ථ සොළසසහස්සගාථාපදපරිමාණා බුද්ධමන්තා නාම අහෙසුං। යෙසං වසෙන “ඉමිනා ලක්ඛණෙන සමන්නාගතා බුද්ධා නාම හොන්ති, ඉමිනා පච්චෙකබුද්ධා, අග්ගසාවකා <pb V=.13/>, අසීතිමහාසාවකා (ථෙරගා॰ අට්ඨ॰ 2.1288), බුද්ධමාතා, බුද්ධපිතා, අග්ගුපට්ඨාකො, අග්ගුපට්ඨායිකා, රාජා චක්කවත්තී”ති අයං විසෙසො ඤායති। <b>අනවයා</b>ති ඉමෙසු ලොකායතමහාපුරිසලක්ඛණෙසු අනූනා පරිපූරකාරිනො, අවයා න හොන්තීති වුත්තං හොති। අවයා නාම යෙ තානි අත්ථතො ච ගන්ථතො ච සන්ධාරෙතුං න සක්කොන්ති। <b>වීතරාගා</b>ති පහීනරාගා। එතෙන අරහත්තඵලට්ඨා වුත්තා। <b>රාගවිනයාය වා පටිපන්නා</b>ති එතෙන අරහත්තමග්ගට්ඨා। <b>වීතදොසා</b>ති අනාගාමිඵලට්ඨා। <b>දොසවිනයාය වා පටිපන්නා</b>ති එතෙන අනාගාමිමග්ගට්ඨා। <b>වීතමොහා</b>ති අරහත්තඵලට්ඨා। <b>මොහවිනයාය වා පටිපන්නා</b>ති අරහත්තමග්ගට්ඨා। <b>සීලසමාධිපඤ්ඤාවිමුත්තිසම්පන්නා</b>ති <pb M=.14/> එතෙහි චතූහි ලොකියලොකුත්තරමිස්සකෙහි සීලාදීහි සම්පන්නා। <b>විමුත්තිඤාණදස්සනසම්පන්නා</b>ති එතෙන පච්චවෙක්ඛණඤාණසම්පන්නා වුත්තාති ඤාතබ්බං, තඤ්ච ඛො ලොකියමෙව। <b>අභිජප්පන්තී</b>ති පත්ථෙන්ති। <b>ජප්පන්තී</b>ති පච්චාසීසන්ති। <b>පජප්පන්තී</b>ති අතීව පච්චාසීසන්ති। <b>යාජයොගෙසු යුත්තා</b>ති අනුයොගෙ දෙය්යධම්මෙ දිය්යමානෙ අභියොගවසෙන යුත්තා।
bod:16:<b>අථ කො චරහී</b>ති අථ ඉදානි කො අඤ්ඤො අතාරි।
bod:17:<b>සඞ්ඛායා</b>ති ඤාණෙන වීමංසිත්වා। <b>පරොපරානී</b>ති පරානි ච ඔපරානි ච, පරත්තභාවසකත්තභාවාදීනි පරානි ච ඔපරානි චාති වුත්තං හොති। <b>විධූමො</b>ති කායදුච්චරිතාදිධූමවිරහිතො <pb P=.16/>। <b>අනීඝො</b>ති රාගාදිඊඝවිරහිතො। <b>අතාරි සො</b>ති සො එවරූපො අරහා ජාතිජරං අතාරි।
bod:<b>සකරූපා</b>ති අත්තනො රූපා। <b>පරරූපා</b>ති පරෙසං රූපා। <b>කායදුච්චරිතං විධූමිත</b>න්ති තිවිධකායදුච්චරිතං විධූමං කතං। <b>විධමිත</b>න්ති නාසිතං।
bod:<b>මානො හි තෙ, බ්රාහ්මණ, ඛාරිභාරො</b>ති යථා ඛාරිභාරො ඛන්ධෙන වය්හමානො උපරිට්ඨිතොපි අක්කන්තක්කන්තට්ඨානං පථවියා සද්ධිං ඵස්සෙති විය, එවං ජාතිගොත්තකුලාදීනි මානවත්ථූනි නිස්සාය උස්සාපිතො මානො, තත්ථ තත්ථ ඉස්සං උප්පාදෙන්තො චතූසු අපායෙසු සංසීදාපෙති। තෙනාහ – “මානො හි තෙ, බ්රාහ්මණ, ඛාරිභාරො”ති। <b>කොධො ධූමො</b>ති තව ඤාණග්ගිස්ස උපක්කිලෙසට්ඨෙන කොධො ධූමො। තෙන හි තෙ උපක්කිලිට්ඨො ඤාණග්ගි න විරොචති। <b>භස්මනි මොසවජ්ජ</b>න්ති නිරොජට්ඨෙන මුසාවාදො ඡාරිකා නාම। යථා හි ඡාරිකාය පටිච්ඡන්නො අග්ගි න ජොතති, එවං තෙ මුසාවාදෙන පටිච්ඡන්නං ඤාණන්ති දස්සෙති। <b>ජිව්හා සුජා</b>ති යථා තුය්හං සුවණ්ණරජතලොහකට්ඨමත්තිකාසු අඤ්ඤතරමයා යාගයජනත්ථාය සුජා හොති, එවං මය්හං ධම්මයාගයජනත්ථාය <pb V=.14/> පහුතජිව්හා සුජාති වදති। යථා තුය්හං නදීතීරෙ යජනට්ඨානං, එවං ධම්මයාගයජනට්ඨානට්ඨෙන <b>හදයං ජොතිට්ඨානං। අත්තා</b>ති චිත්තං।
bod:<b>ජාතී</b>ති ජායනකවසෙන ජාති। ඉදමෙත්ථ සභාවපච්චත්තං। සඤ්ජායනවසෙන <b>සඤ්ජාති,</b> උපසග්ගෙන පදං වඩ්ඪිතං। ඔක්කමනවසෙන <b>ඔක්කන්ති</b>। ජායනට්ඨෙන <pb M=.15/> වා <b>ජාති</b>। සා අපරිපුණ්ණායතනවසෙන යුත්තා। සඤ්ජායනට්ඨෙන සඤ්ජාති। සා පරිපුණ්ණායතනවසෙන යුත්තා। ඔක්කමනට්ඨෙන <b>ඔක්කන්ති</b>। සා අණ්ඩජජලාබුජවසෙන යුත්තා। තෙ හි අණ්ඩකොසඤ්ච වත්ථිකොසඤ්ච ඔක්කමන්ති පවිසන්ති ඔක්කමන්තා පවිසන්තා විය පටිසන්ධිං ගණ්හන්ති। අභිනිබ්බත්තනට්ඨෙන <b>අභිනිබ්බත්ති</b>। සා සංසෙදජඔපපාතිකවසෙන යුත්තා। තෙ හි පාකටා එව හුත්වා නිබ්බත්තන්ති। අයං තාව සම්මුතිකථා।
bod:ඉදානි පරමත්ථකථා හොති। ඛන්ධා එව හි පරමත්ථතො පාතුභවන්ති, න සත්තා। තත්ථ ච <b>ඛන්ධාන</b>න්ති එකවොකාරභවෙ එකස්ස, චතුවොකාරභවෙ චතුන්නං, පඤ්චවොකාරභවෙ <pb P=.17/> පඤ්චන්නම්පි ගහණං වෙදිතබ්බං। <b>පාතුභාවො</b>ති උප්පත්ති। <b>ආයතනාන</b>න්ති එත්ථ තත්ර තත්ර උපපජ්ජමානායතනානං සඞ්ගහො වෙදිතබ්බො। <b>පටිලාභො</b>ති සන්තතියා පාතුභාවොයෙව। පාතුභවන්තානෙව හි තානි පටිලද්ධානි නාම හොන්ති। සා පනෙසා තත්ථ තත්ථ භවෙ පඨමාභිනිබ්බත්තිලක්ඛණා ජාති, නිය්යාතනරසා, අතීතභවතො ඉධ උම්මුජ්ජනපච්චුපට්ඨානා, ඵලවසෙන දුක්ඛවිචිත්තතාපච්චුපට්ඨානා වා।
bod:<b>ජරා</b>ති සභාවපච්චත්තං। <b>ජීරණතා</b>ති ආකාරභාවනිද්දෙසො। <b>ඛණ්ඩිච්ච</b>න්තිආදයො තයො කාලාතික්කමෙ කිච්චනිද්දෙසා, පච්ඡිමා ද්වෙ පකතිනිද්දෙසා। අයඤ්හි <b>ජරා</b>ති ඉමිනා පදෙන සභාවතො දීපිතා। තෙනස්සා ඉදං සභාවපච්චත්තං। <b>ජීරණතා</b>ති ඉමිනා ආකාරතො, තෙනස්සායං ආකාරනිද්දෙසො। <b>ඛණ්ඩිච්ච</b>න්ති ඉමිනා කාලාතික්කමෙ දන්තනඛානං ඛණ්ඩිතභාවකරණකිච්චතො। <b>පාලිච්ච</b>න්ති ඉමිනා කෙසලොමානං පලිතභාවකරණකිච්චතො। <b>වලිත්තචතා</b>ති ඉමිනා මංසං මිලාපෙත්වා තචෙ වලිභාවකරණකිච්චතො। තෙනස්සා ඉමෙ ඛණ්ඩිච්චන්තිආදයො තයො කාලාතික්කමෙ කිච්චනිද්දෙසා। තෙහි ඉමෙසං විකාරානං දස්සනවසෙන පාකටීභූතා පාකටජරා දස්සිතා। යථෙව හි උදකස්ස වා වාතස්ස වා අග්ගිනො වා තිණරුක්ඛාදීනං සංභග්ගපලිභග්ගතාය වා ඣාමතාය වා ගතමග්ගො පාකටො හොති, න ච සො ගතමග්ගො තානෙව උදකාදීනි, එවමෙව ජරාය දන්තාදීනං ඛණ්ඩිච්චාදිවසෙන ගතමග්ගො පාකටො, චක්ඛුං උම්මීලෙත්වාපි ගය්හති, න ච ඛණ්ඩිච්චාදීනෙව ජරා। න හි ජරා චක්ඛුවිඤ්ඤෙය්යා හොති।
bod:<b>ආයුනො</b> <pb V=.15/> <pb M=.16/> <b>සංහානි ඉන්ද්රියානං පරිපාකො</b>ති ඉමෙහි පන පදෙහි කාලාතික්කමෙයෙව අභිබ්යත්තාය ආයුක්ඛයචක්ඛාදිඉන්ද්රියපරිපාකසඞ්ඛාතාය පකතියා දීපිතා, තෙනස්සිමෙ පච්ඡිමා ද්වෙ පකතිනිද්දෙසාති වෙදිතබ්බා। තත්ථ යස්මා ජරං පත්තස්ස ආයු හායති, තස්මා ජරා “ආයුනො සංහානී”ති ඵලූපචාරෙන වුත්තා। යස්මා ච දහරකාලෙ සුප්පසන්නානි සුඛුමම්පි අත්තනො විසයං සුඛෙනෙව ගණ්හනසමත්ථානි චක්ඛාදීනි ඉන්ද්රියානි ජරං පත්තස්ස පරිපක්කානි ආලුළිතානි අවිසදානි, ඔළාරිකම්පි අත්තනො විසයං ගහෙතුං අසමත්ථානි හොන්ති। තස්මා “ඉන්ද්රියානං පරිපාකො”ති ඵලූපචාරෙනෙව වුත්තා।
bod:සා පනෙසා එවං නිද්දිට්ඨා සබ්බාපි ජරා පාකටා පටිච්ඡන්නාති <pb P=.18/> දුවිධා හොති। තත්ථ දන්තාදීසු ඛණ්ඩාදිභාවදස්සනතො රූපධම්මෙසු ජරා <b>පාකටජරා</b> නාම। අරූපධම්මෙසු පන ජරා තාදිසස්ස විකාරස්ස අදස්සනතො <b>පටිච්ඡන්නජරා</b> නාම। තත්ථ ය්වායං ඛණ්ඩාදිභාවො දිස්සති, සො තාදිසානං දන්තාදීනං සුවිඤ්ඤෙය්යත්තා වණ්ණොයෙව। තඤ්ච චක්ඛුනා දිස්වා මනොද්වාරෙන චින්තෙත්වා “ඉමෙ දන්තා ජරාය පහටා”ති ජරං ජානාති। උදකට්ඨානෙ බද්ධානි ගොසිඞ්ගාදීනි ඔලොකෙත්වා හෙට්ඨා උදකස්ස අත්ථිභාවජානනං විය।
bod:පුන අවීචි සවීචීති එවම්පි අයං ජරා දුවිධා හොති। තත්ථ මණිකනකරජතපවාළචන්දසූරියාදීනං මන්දදසකාදීසු පාණීනං විය ච පුප්ඵඵලපල්ලවාදීසු අපාණීනං විය ච අන්තරන්තරා වණ්ණවිසෙසාදීනං දුබ්බිඤ්ඤෙය්යත්තා ජරා <b>අවීචිජරා</b> නාම, නිරන්තරජරාති අත්ථො। තතො අඤ්ඤෙසු පන යථාවුත්තෙසු අන්තරන්තරා වණ්ණවිසෙසාදීනං සුවිඤ්ඤෙය්යත්තා ජරා <b>සවීචිජරා</b> නාම।
bod:තත්ථ සවීචිජරා උපාදින්නකඅනුපාදින්නකවසෙන එවං දීපෙතබ්බා – දහරකුමාරකානඤ්හි පඨමමෙව ඛීරදන්තා නාම උට්ඨහන්ති, න තෙ ථිරා। තෙසු පන පතිතෙසු පුන දන්තා උට්ඨහන්ති, තෙ පඨමමෙව සෙතා හොන්ති, ජරාවාතෙන පන පහටකාලෙ කාළකා හොන්ති। කෙසා පන පඨමමෙව තම්බාපි හොන්ති කාළකාපි සෙතකාපි। ඡවි පන සලොහිතකා හොති। වඩ්ඪන්තානං වඩ්ඪන්තානං ඔදාතානං ඔදාතභාවො, කාළකානං කාළකභාවො පඤ්ඤායති। ජරාවාතෙන පහටකාලෙ ච වලිං ගණ්හාති। සබ්බම්පි සස්සං වපිතකාලෙ සෙතං හොති, පච්ඡා නීලං। ජරාවාතෙන පන පහටකාලෙ පණ්ඩරං <pb M=.17/> හොති। අම්බඞ්කුරෙනාපි දීපෙතුං වට්ටති එව। සා පනෙසා ඛන්ධපරිපාකලක්ඛණා ජරා, මරණූපනයනරසා, යොබ්බනවිනාසපච්චුපට්ඨානා। සෙසං සබ්බත්ථ පාකටමෙව। එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ අයම්පි බ්රාහ්මණො <pb V=.16/> අරහත්තෙ පතිට්ඨාසි සද්ධිං අන්තෙවාසිකසහස්සෙන। අඤ්ඤෙසඤ්ච අනෙකසහස්සානං ධම්මචක්ඛුං උදපාදි। සෙසං වුත්තසදිසමෙව।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:පුණ්ණකමාණවසුත්තනිද්දෙසවණ්ණනා නිට්ඨිතා।
sub:4:මෙත්තගූමාණවසුත්තනිද්දෙසවණ්ණනා
bod:18:චතුත්ථෙ <pb P=.19/> මෙත්තගූසුත්තෙ – <b>මඤ්ඤාමි තං වෙදගූ භාවිතත්ත</b>න්ති “අයං වෙදගූ”ති ච “භාවිතත්තො”ති ච එවං තං මඤ්ඤාමි।
bod:<b>අපරිත්තො</b>ති න අප්පො। <b>මහන්තො</b>ති න ඛුද්දකො। <b>ගම්භීරො</b>ති න උත්තානො। <b>අප්පමෙය්යො</b>ති මිනිතුං න සක්කුණෙය්යො। <b>දුප්පරියොගාළ්හො</b>ති අවගාහිතුං ඔතරිතුං දුක්ඛො। <b>බහුරතනො සාගරූපමො</b>ති බහූනං ධම්මරතනානං ආකරත්තා අනෙකවිධරතනසම්පන්නො මහාසමුද්දො විය බහුරතනො සාගරසදිසො।
bod:<b>න මඞ්කු හොතී</b>ති න විකුණිතමුඛො හොති। <b>අප්පතිට්ඨිතචිත්තො</b>ති දොසවසෙන න ඝනීභූතචිත්තො। <b>අලීනමනසො</b>ති න සඞ්කුචිතචිත්තො। <b>අබ්යාපන්නචෙතසො</b>ති න පූතිචිත්තො।
bod:<b>දිට්ඨෙ දිට්ඨමත්තො</b>ති චක්ඛුවිසයෙ රූපාරම්මණෙ දිට්ඨමත්තොයෙව තං ආරම්මණං භවිස්සති, කත්තා වා කාරෙතා වා නත්ථි। යං චක්ඛුනා දිට්ඨං වණ්ණායතනමෙව। <b>සුතා</b>දීසුපි එසෙව නයො। අපි ච <b>දිට්ඨෙ</b>ති දස්සනයොගෙන වණ්ණායතනං, සවනයොගෙන සද්දායතනං, මුතයොගෙන ඝානජිව්හාකායායතනානි දස්සෙති। ඝානස්ස ගන්ධායතනං, ජිව්හාය රසායතනං, කායස්ස පථවී තෙජො වායූති ඵොට්ඨබ්බායතනං, විඤ්ඤාතයොගෙන ධම්මායතනං දස්සෙති। <b>දිට්ඨෙ අනූපයො</b>ති චක්ඛුවිඤ්ඤාණෙන දිට්ඨෙ රාගූපයවිරහිතො। <b>අනපායො</b>ති කොධවිරහිතො අප්පටිඝො <pb M=.18/>। <b>අනිස්සිතො</b>ති තණ්හාය අනල්ලීනො। <b>අප්පටිබද්ධො</b>ති මානෙන න බද්ධො। <b>විප්පමුත්තො</b>ති සබ්බාරම්මණතො මුත්තො। <b>විසඤ්ඤුත්තො</b>ති කිලෙසෙහි වියුත්තො හුත්වා ඨිතො।
bod:<b>සංවිජ්ජති භගවතො චක්ඛූ</b>ති බුද්ධස්ස භගවතො පකතිමංසචක්ඛු <pb P=.20/> උපලබ්භති। <b>පස්සතී</b>ති <pb V=.17/> දක්ඛති ඔලොකෙති। <b>චක්ඛුනා රූප</b>න්ති චක්ඛුවිඤ්ඤාණෙන රූපාරම්මණං। <b>ඡන්දරාගො</b>ති තණ්හාඡන්දො।
bod:<b>දන්තං නයන්ති සමිති</b>න්ති උය්යානකීළාමණ්ඩලාදීසු හි මහාජනමජ්ඣං ගච්ඡන්තා දන්තමෙව ගොණං වා දන්තං අස්සාජානීයං වා යානෙ යොජෙත්වා නයන්ති। <b>රාජා</b>ති තථාරූපානෙව ඨානානි ගච්ඡන්තො රාජාපි දන්තමෙව අභිරුහති। <b>මනුස්සෙසූ</b>ති මනුස්සෙසුපි චතූහි අරියමග්ගෙහි දන්තො නිබ්බිසෙවනොව සෙට්ඨො। <b>යොතිවාක්ය</b>න්ති එවරූපං අතික්කම්මවචනං පුනප්පුනං වුච්චමානම්පි තිතික්ඛති නප්පතිප්ඵරති න විහඤ්ඤති, එවරූපො දන්තො සෙට්ඨොති අත්ථො।
bod:<b>අස්සතරා</b>ති වළවාය ගද්රභෙන ජාතා। <b>ආජානීයා</b>ති යං අස්සදම්මසාරථි කාරණං කාරෙති, තස්ස ඛිප්පං ජානනසමත්ථා। <b>සින්ධවා</b>ති සින්ධවරට්ඨෙ ජාතා අස්සා। <b>මහානාගා</b>ති කුඤ්ජරසඞ්ඛාතා මහාහත්ථිනො। <b>අත්තදන්තො</b>ති එතෙ අස්සතරා වා සින්ධවා වා කුඤ්ජරා වා දන්තාව, න අදන්තා। යො පන චතුමග්ගසඞ්ඛාතෙන අත්තනො දන්තතාය අත්තදන්තො නිබ්බිසෙවනො, අයං තතොපි වරං, සබ්බෙහිපි එතෙහි උත්තරිතරොති අත්ථො।
bod:<b>න හි එතෙහි යානෙහී</b>ති යානි එතානි හත්ථියානාදීනි උත්තමයානානි, එතෙහි යානෙහි කොචි පුග්ගලො සුපිනන්තෙනපි අගතපුබ්බත්තා “අගත”න්ති සඞ්ඛාතං නිබ්බානදිසං තථා න ගච්ඡෙය්ය। යථා පුබ්බභාගෙ ඉන්ද්රියදමෙන දන්තෙන, අපරභාගෙ අරියමග්ගභාවනාය සුදන්තෙන දන්තො නිබ්බිසෙවනො සප්පඤ්ඤො පුග්ගලො තං අගතපුබ්බං දිසං ගච්ඡති, දන්තභූමිං පාපුණාති, තස්මා අත්තදමනමෙව වරතරන්ති අත්ථො (ධ॰ ප॰ අට්ඨ॰ 2.322; මහානි॰ අට්ඨ॰ 90)।
bod:<b>විධාසු න විකම්පන්තී</b>ති නවවිධමානකොට්ඨාසෙසු න චලන්ති න වෙධෙන්ති। <b>විප්පමුත්තා පුනබ්භවා</b>ති කම්මකිලෙසතො සමුච්ඡෙදවිමුත්තියා සුට්ඨු මුත්තා। <b>දන්තභූමිං අනුප්පත්තා</b>ති <pb P=.21/> අරහත්තඵලං පාපුණිත්වා ඨිතා। <b>තෙ ලොකෙ විජිතාවිනො</b>ති <pb M=.19/> තෙ වුත්තප්පකාරා ඛීණාසවා සත්තලොකෙ විජිතවිජයා නාම (සං॰ නි॰ අට්ඨ॰ 2.3.76; මහානි॰ අට්ඨ॰ 90)।
bod:<b>යස්සින්ද්රියානි භාවිතානී</b>ති යස්ස ඛීණාසවස්ස සද්ධාදිපඤ්චින්ද්රියානි අරහත්තඵලං පාපෙත්වා වඩ්ඪිතානි। <b>අජ්ඣත්තඤ්ච බහිද්ධා චා</b>ති චක්ඛාදිඅජ්ඣත්තායතනානි ච රූපාදිබහිද්ධායතනානි ච නිබ්බිසෙවනානි කතානි। <b>සබ්බලොකෙ</b>ති සකලතෙධාතුකෙ ලොකෙ ච। <b>නිබ්බිජ්ඣ ඉමං පරඤ්ච ලොක</b>න්ති ඉමඤ්ච අත්තභාවං පරලොකෙ ච අත්තභාවං අතික්කමිත්වා ඨිතො ඛීණාසවො <pb V=.18/>। <b>කාලං කඞ්ඛති භාවිතො ස දන්තො</b>ති සො ඛීණාසවො චක්ඛාදිතො දන්තො වඩ්ඪිතචිත්තො මරණකාලං පත්ථෙති (සු॰ නි॰ අට්ඨ॰ 2.522; මහානි॰ අට්ඨ॰ 90)।
bod:<b>යෙසං ධම්මානං ආදිතො සමුදාගමනං පඤ්ඤායතී</b>ති යෙසං ඛන්ධාදිධම්මානං උප්පත්ති පඤ්ඤායති। <b>අත්ථඞ්ගමතො නිරොධො</b>ති අත්ථඞ්ගමනවසෙන තෙසංයෙව අභාවො පඤ්ඤායති। <b>කම්මසන්නිස්සිතො විපාකො</b>ති කුසලාකුසලකම්මනිස්සිතො විපාකො කම්මං අමුඤ්චිත්වා පවත්තනතො විපාකොපි කම්මසන්නිස්සිතොව නාම। <b>නාමසන්නිස්සිතං රූප</b>න්ති සබ්බරූපං නාමං ගහෙත්වා පවත්තනතො නාමසන්නිස්සිතං නාම ජාතං। <b>ජාතියා අනුගත</b>න්ති සබ්බං කම්මාදිකං ජාතියා අනුපවිට්ඨං। <b>ජරාය අනුසට</b>න්ති ජරාය පත්ථටං। <b>බ්යාධිනා අභිභූත</b>න්ති බ්යාධිදුක්ඛෙන අභිමද්දිතං। <b>මරණෙන අබ්භාහත</b>න්ති මච්චුනා අභිහටං පහටං। <b>අතාණ</b>න්ති පුත්තාදීහිපි තායනස්ස අභාවතො අතායනං අනාරක්ඛං අලබ්භණෙය්යං ඛෙමං වා। <b>අලෙණ</b>න්ති අල්ලීයිතුං නිස්සයිතුං අනරහං, අල්ලීනානම්පි න ලෙණකිච්චකරණං। <b>අසරණ</b>න්ති නිස්සිතානං න භයහාරකං, න භයවිනාසකං। <b>අසරණීභූත</b>න්ති පුරෙ උප්පත්තියා අත්තනො අභාවෙනෙව අසරණං, උප්පත්තිසමකාලමෙව අසරණභූතන්ති අත්ථො।
bod:19:<b>අපුච්ඡසී</b>ති එත්ථ <b>අ</b>-ඉති පදපූරණමත්තෙ නිපාතො, පුච්ඡසිත්වෙව අත්ථො। <b>පවක්ඛාමි යථා පජාන</b>න්ති යථා පජානන්තො ආචික්ඛති, එවං ආචික්ඛිස්සාමි। <b>උපධිනිදානා පභවන්ති දුක්ඛා</b>ති තණ්හාදිඋපධිනිදානා ජාතිආදිදුක්ඛවිසෙසා පභවන්ති।
bod:<b>තණ්හූපධී</b>ති <pb P=.22/> <pb M=.20/> තණ්හා එව තණ්හූපධි। සස්සතුච්ඡෙදදිට්ඨි එව <b>දිට්ඨූපධි</b>। රාගාදිකිලෙසා එව <b>කිලෙසූපධි</b>। පුඤ්ඤාදිකම්මානි එව <b>කම්මූපධි</b>। තිවිධදුච්චරිතානියෙව <b>දුච්චරිතූපධි</b>। කබළීකාරාදයො ආහාරා එව <b>ආහාරූපධි</b>। දොසපටිඝො එව <b>පටිඝූපධි</b>। කම්මසමුට්ඨානා කම්මෙනෙව ගහිතා පථවාදයො චතස්සො ධාතුයොව <b>චතස්සො උපාදින්නධාතුයො උපධී</b>। චක්ඛාදිඡඅජ්ඣත්තිකානි ආයතනානි එව <b>ඡ අජ්ඣත්තිකානි ආයතනානි උපධී</b>। චක්ඛුවිඤ්ඤාණාදිඡවිඤ්ඤාණකායාව <b>ඡ විඤ්ඤාණකායා උපධී। සබ්බම්පි දුක්ඛං දුක්ඛමනට්ඨෙනා</b>ති සබ්බතෙභූමකං දුක්ඛං දුස්සහනට්ඨෙන උපධි।
bod:20:එවං උපධිනිදානතො පභවන්තෙසු දුක්ඛෙසු – <b>යො වෙ අවිද්වා</b>ති ගාථා। තත්ථ <b>පජාන</b>න්ති සඞ්ඛාරෙ අනිච්චාදිවසෙන ජානන්තො। <b>දුක්ඛස්ස ජාතිප්පභවානුපස්සී</b>ති වට්ටදුක්ඛස්ස ජාතිකාරණං “උපධී”ති අනුපස්සන්තො। ඉමිස්සා ගාථාය නිද්දෙසෙ වත්තබ්බං නත්ථි।
bod:21:<b>සොකපරිද්දවඤ්චා</b>ති <pb V=.19/> සොකඤ්ච පරිදෙවඤ්ච। <b>තථා හි තෙ විදිතො එස ධම්මො</b>ති යථා යථා සත්තා ජානන්ති, තථා තථා ඤාපනවසෙන විදිතො එස තයා ධම්මොති।
bod:තත්ථ <b>තරන්තී</b>ති පඨමමග්ගෙන දිට්ඨොඝං තරන්ති। <b>උත්තරන්තී</b>ති දුතියමග්ගෙන කාමොඝං තනුකරණවසෙන උග්ගන්ත්වා තරන්ති। <b>පතරන්තී</b>ති තමෙව නිරවසෙසප්පහානවසෙන තතියමග්ගෙන විසෙසෙන තරන්ති। <b>සමතික්කමන්තී</b>ති භවොඝඅවිජ්ජොඝප්පහානවසෙන චතුත්ථමග්ගෙන සම්මා අතික්කමන්ති। <b>වීතිවත්තන්තී</b>ති ඵලං පාපුණිත්වා තිට්ඨන්ති।
bod:22:<b>කිත්තයිස්සාමි තෙ ධම්ම</b>න්ති නිබ්බානධම්මං නිබ්බානගාමිනිපටිපදාධම්මඤ්ච තෙ දෙසයිස්සාමි। <b>දිට්ඨෙ ධම්මෙ</b>ති දිට්ඨෙව දුක්ඛාදිධම්මෙ, ඉමස්මිංයෙව වා අත්තභාවෙ। <b>අනීතිහ</b>න්ති අත්තපච්චක්ඛං। <b>යං විදිත්වා</b>ති යං ධම්මං “සබ්බෙ සඞ්ඛාරා අනිච්චා”තිආදිනා (ධ॰ ප॰ 277; ථෙරගා॰ 676; කථා॰ 753) නයෙන සම්මසන්තො විදිත්වා।
bod:තත්ථ <b>ආදිකල්යාණ</b>න්ති හිත්වාපි අනුත්තරං විවෙකසුඛං ධම්මං තව කිත්තයිස්සාමි, තඤ්ච ඛො අප්පං වා බහුං වා කිත්තයන්තො ආදිකල්යාණාදිප්පකාරමෙව කිත්තයිස්සාමි। ආදිම්හි කල්යාණං භද්දකං අනවජ්ජමෙව කත්වා කිත්තයිස්සාමි <pb P=.23/>। මජ්ඣෙපි। පරියොසානෙපි භද්දකං අනවජ්ජමෙව කත්වා කිත්තයිස්සාමීති <pb M=.21/> වුත්තං හොති। යස්මිඤ්හි භගවා එකගාථම්පි දෙසෙසි, සා සමන්තභද්දකත්තා ධම්මස්ස පඨමපාදෙන ආදිකල්යාණා, දුතියතතියපාදෙහි මජ්ඣෙකල්යාණා, පච්ඡිමපාදෙන පරියොසානකල්යාණා। එකානුසන්ධිකං සුත්තං නිදානෙන ආදිකල්යාණං, නිගමනෙන පරියොසානකල්යාණං, සෙසෙන මජ්ඣෙකල්යාණං। නානානුසන්ධිකං සුත්තං පඨමානුසන්ධිනා ආදිකල්යාණං, පච්ඡිමෙන පරියොසානකල්යාණං, සෙසෙහි මජ්ඣෙකල්යාණං।
bod:අපි ච සනිදානඋප්පත්තිත්තා ආදිකල්යාණං, වෙනෙය්යානං අනුරූපතො අත්ථස්ස අවිපරීතතාය ච හෙතුදාහරණයුත්තතො ච මජ්ඣෙකල්යාණං, සොතූනං සද්ධාපටිලාභජනනෙන නිගමනෙන ච පරියොසානකල්යාණං।
bod:සකලො හි සාසනධම්මො අත්තනො අත්ථභූතෙන සීලෙන ආදිකල්යාණො, සමථවිපස්සනාමග්ගඵලෙහි මජ්ඣෙකල්යාණො, නිබ්බානෙන පරියොසානකල්යාණො। සීලසමාධීහි වා ආදිකල්යාණො, විපස්සනාමග්ගෙහි මජ්ඣෙකල්යාණො, ඵලනිබ්බානෙහි පරියොසානකල්යාණො। බුද්ධසුබොධිතාය වා ආදිකල්යාණො, ධම්මසුධම්මතාය මජ්ඣෙකල්යාණො, සඞ්ඝසුප්පටිපත්තියා පරියොසානකල්යාණො <pb V=.20/>। තං සුත්වා තථත්තාය පටිපන්නෙන අධිගන්තබ්බාය අභිසම්බොධියා වා ආදිකල්යාණො, පච්චෙකබොධියා මජ්ඣෙකල්යාණො, සාවකබොධියා පරියොසානකල්යාණො।
bod:සුය්යමානො චෙස නීවරණවික්ඛම්භනතො භවනෙනපි කල්යාණමෙව ආවහතීති ආදිකල්යාණො, පටිපජ්ජියමානො සමථවිපස්සනාසුඛාවහනතො පටිපත්තියාපි කල්යාණමෙව ආවහතීති මජ්ඣෙකල්යාණො, තථාපටිපන්නො (පාරා॰ අට්ඨ॰ 1.1) ච පටිපත්තිඵලෙ නිට්ඨිතෙ තාදිභාවාවහනතො පටිපත්තිඵලෙනපි කල්යාණමෙව ආවහතීති පරියොසානකල්යාණොති।
bod:යං පනෙස භගවා ධම්මං දෙසෙන්තො සාසනබ්රහ්මචරියං මග්ගබ්රහ්මචරියඤ්ච පකාසෙති, නානානයෙහි දීපෙති। තං යථානුරූපං අත්ථසම්පත්තියා <b>සාත්ථං</b>। බ්යඤ්ජනසම්පත්තියා <b>සබ්යඤ්ජනං</b>। සඞ්කාසනපකාසනවිවරණවිභජනඋත්තානීකරණපඤ්ඤත්තිඅත්ථපදසමායොගතො <b>සාත්ථං</b>। අක්ඛරපදබ්යඤ්ජනාකාරනිරුත්තිනිද්දෙසසම්පත්තියා <b>සබ්යඤ්ජනං</b>। අත්ථගම්භීරතාපටිවෙධගම්භීරතාහි <b>සාත්ථං</b> <pb M=.22/>। ධම්මගම්භීරතාදෙසනාගම්භීරතාහි <b>සබ්යඤ්ජනං</b>। අත්ථපටිභානපටිසම්භිදාවිසයතො <b>සාත්ථං</b>। ධම්මනිරුත්තිපටිසම්භිදාවිසයතො <pb P=.24/> <b>සබ්යඤ්ජනං</b>। පණ්ඩිතවෙදනීයතො සරික්ඛකජනප්පසාදකන්ති <b>සාත්ථං</b>। සද්ධෙය්යතො ලොකියජනප්පසාදකන්ති <b>සබ්යඤ්ජනං</b>। ගම්භීරාධිප්පායතො <b>සාත්ථං</b>। උත්තානපදතො <b>සබ්යඤ්ජනං</b>। උපනෙතබ්බස්ස අභාවතො සකලපරිපුණ්ණභාවෙන <b>කෙවලපරිපුණ්ණං</b>। අපනෙතබ්බස්ස අභාවතො නිද්දොසභාවෙන <b>පරිසුද්ධං</b>।
bod:අපි ච – පටිපත්තියා අධිගමබ්යත්තිතො <b>සාත්ථං</b>। පරියත්තියා ආගමබ්යත්තිතො <b>සබ්යඤ්ජනං</b>। සීලාදිපඤ්චධම්මක්ඛන්ධයුත්තතො <b>කෙවලපරිපුණ්ණං</b>। නිරුපක්කිලෙසතො නිත්ථරණත්ථාය පවත්තිතො ලොකාමිසනිරපෙක්ඛතො ච <b>පරිසුද්ධං</b>। සික්ඛත්තයපරිග්ගහිතත්තා බ්රහ්මභූතෙහි සෙට්ඨෙහි චරිතබ්බතො, තෙසඤ්ච චරියභාවතො <b>බ්රහ්මචරියං</b> (පාරා॰ අට්ඨ॰ 1.1)।
bod:එවං පරියත්තිධම්මං දස්සෙත්වා ඉදානි ලොකුත්තරධම්මං දස්සෙතුං <b>“චත්තාරො සතිපට්ඨානෙ”</b>ති ආහ। සත්තතිංසබොධිපක්ඛියධම්මෙ දස්සෙත්වා නිබ්බත්තිතලොකුත්තරං දස්සෙතුං <b>“නිබ්බානඤ්චා”</b>ති ආහ। <b>නිබ්බානගාමිනිඤ්ච පටිපද</b>න්ති පුබ්බභාගසීලසමාධිවිපස්සනාධම්මඤ්ච කිත්තයිස්සාමි।
bod:<b>දුක්ඛෙ දිට්ඨෙ</b>ති දුක්ඛසච්චෙ සරසලක්ඛණෙන දිට්ඨෙ දුක්ඛසච්චං පකාසෙස්සාමි। <b>සමුදයා</b>දීසුපි එසෙව නයො।
bod:23:<b>තඤ්චාහං</b> <pb V=.21/> <b>අභිනන්දාමී</b>ති තං වුත්තප්පකාරධම්මජොතකං තව වචනං අහං පත්ථයාමි। <b>ධම්මමුත්තම</b>න්ති තඤ්ච ධම්මමුත්තමං අභිනන්දාමි।
bod:තත්ථ <b>මහතො තමොකායස්ස පදාලන</b>න්ති මහතො අවිජ්ජාරාසිස්ස ඡෙදනං। අනිච්චලක්ඛණවසෙන <b>එසී</b>। දුක්ඛලක්ඛණවසෙන <b>ගවෙසී</b>। අනත්තලක්ඛණවසෙන සමන්තතො <b>පරියෙසී। මහතො විපල්ලාසස්ස පභෙදන</b>න්ති මහන්තස්ස අසුභෙ සුභන්තිආදිද්වාදසවිධස්ස විපල්ලාසස්ස භෙදනං। <b>මහතො තණ්හාසල්ලස්ස අබ්බහන</b>න්ති මහන්තස්ස අන්තොතුදනට්ඨෙන තණ්හාකණ්ටකස්ස ලුඤ්චනං। <b>දිට්ඨිසඞ්ඝාටස්ස විනිවෙඨන</b>න්ති දිට්ඨියෙව අබ්බොච්ඡින්නප්පවත්තිතො සඞ්ඝටිතට්ඨෙන සඞ්ඝාටො, තස්ස දිට්ඨිසඞ්ඝාටස්ස නිවත්තනං। <b>මානධජස්ස පාතන</b>න්ති උස්සිතට්ඨෙන උන්නතිලක්ඛණස්ස මානද්ධජස්ස පාතනං। <b>අභිසඞ්ඛාරස්ස වූපසම</b>න්ති පුඤ්ඤාදිඅභිසඞ්ඛාරස්ස <pb P=.25/> උපසමනං। <b>ඔඝස්ස නිත්ථරණ</b>න්ති වට්ටෙ ඔසීදාපනස්ස කාමොඝාදිඔඝස්ස <pb M=.23/> නිත්ථරණං නික්ඛමනං। <b>භාරස්ස නික්ඛෙපන</b>න්ති රූපාදිපඤ්චක්ඛන්ධභාරස්ස ඛිපනං ඡඩ්ඩනං। <b>සංසාරවට්ටස්ස උපච්ඡෙද</b>න්ති ඛන්ධාදිපටිපාටිසංසාරවට්ටස්ස හෙතුනස්සනෙන උච්ඡිජ්ජනං। <b>සන්තාපස්ස නිබ්බාපන</b>න්ති කිලෙසසන්තාපස්ස නිබ්බුතිං। <b>පරිළාහස්ස පටිපස්සද්ධ</b>න්ති කිලෙසපරිළාහස්ස වූපසමං පටිපස්සම්භනං। <b>ධම්මධජස්ස උස්සාපන</b>න්ති නවවිධලොකුත්තරධම්මස්ස උස්සාපෙත්වා ඨපනං। <b>පරමත්ථං අමතං නිබ්බාන</b>න්ති උත්තමට්ඨෙන පරමත්ථං। නත්ථි එතස්ස මරණසඞ්ඛාතං මතන්ති අමතං। කිලෙසවිසපටිපක්ඛත්තා අගදන්තිපි අමතං। සංසාරදුක්ඛපටිපක්ඛභූතත්තා නිබ්බුතන්ති <b>නිබ්බානං</b>। නත්ථෙත්ථ තණ්හාසඞ්ඛාතං වානන්තිපි <b>නිබ්බානං</b>।
bod:<b>මහෙසක්ඛෙහි සත්තෙහී</b>ති මහානුභාවෙහි සක්කාදීහි සත්තෙහි। <b>පරියෙසිතො</b>ති පරියිට්ඨො। <b>කහං දෙවදෙවො</b>ති දෙවානං අතිදෙවො කුහිං। <b>කහං නරාසභො</b>ති උත්තමපුරිසො।
bod:24:<b>උද්ධං අධො තිරියඤ්චාපි මජ්ඣෙ</b>ති එත්ථ <b>උද්ධ</b>න්ති අනාගතද්ධා වුච්චති। <b>අධො</b>ති අතීතද්ධා। <b>තිරියඤ්චාපි මජ්ඣෙ</b>ති පච්චුප්පන්නද්ධා। <b>එතෙසු නන්දිඤ්ච නිවෙසනඤ්ච, පනුජ්ජ විඤ්ඤාණ</b>න්ති එතෙසු උද්ධාදීසු තණ්හඤ්ච දිට්ඨිනිවෙසනඤ්ච අභිසඞ්ඛාරවිඤ්ඤාණඤ්ච පනුදෙහි। පනුදිත්වා ච <b>භවෙ න තිට්ඨෙ</b>ති එවං සන්තෙ දුවිධෙපි භවෙ න තිට්ඨෙය්ය। එවං තාව පනුජ්ජසද්දස්ස පනුදෙහීති ඉමස්මිං අත්ථවිකප්පෙ සම්බන්ධො। පනුදිත්වාති එතස්මිං පන අත්ථවිකප්පෙ භවෙ න තිට්ඨෙති අයමෙව සම්බන්ධො। එතානි නන්දීනිවෙසනවිඤ්ඤාණානි පනුදිත්වා දුවිධෙපි භවෙ න තිට්ඨෙය්යාති।
bod:සහොකාසවසෙන දෙවලොකො උද්ධං। අපායලොකො අධො। මනුස්සලොකො මජ්ඣෙ। තත්ථ <b>කුසලා ධම්මා</b>ති අපායං මුඤ්චිත්වා උපරි පටිසන්ධිදානතො කුසලා ධම්මා <b>උද්ධ</b>න්ති වුච්චන්ති। <b>අකුසලා</b> <pb V=.22/> <b>ධම්මා</b> අපායෙසු පටිසන්ධිදානතො <b>අධො</b>ති। තදුභයවිමුත්තත්තා <b>අබ්යාකතා ධම්මා තිරියඤ්චාපි මජ්ඣෙ</b>ති වුච්චන්ති। සබ්බොපරිවසෙන අරූපධාතු උද්ධං। සබ්බඅධොවසෙන කාමධාතු අධො। තදුභයන්තරවසෙන රූපධාතු මජ්ඣෙ। කායචිත්තාබාධඛනනවසෙන සුඛා වෙදනා උද්ධං <pb P=.26/>। දුක්ඛමනවසෙන දුක්ඛා වෙදනා අධො। අදුක්ඛමසුඛා වෙදනා මජ්ඣෙ। අත්තභාවවසෙන පරිච්ඡෙදං දස්සෙන්තො <b>“උද්ධන්ති උද්ධං පාදතලා”</b>තිආදිමාහ। තත්ථ <b>උද්ධං පාදතලා</b>ති පාදතලතො උපරි। <b>අධො කෙසමත්ථකා</b>ති කෙසමත්ථකතො අධො। <b>මජ්ඣෙ</b>ති ද්වින්නං අන්තරං।
bod:<b>පුඤ්ඤාභිසඞ්ඛාරසහගතං</b> <pb M=.24/> <b>විඤ්ඤාණ</b>න්ති තෙරසවිධපුඤ්ඤාභිසඞ්ඛාරසම්පයුත්තං කම්මවිඤ්ඤාණං। <b>අපුඤ්ඤාභිසඞ්ඛාරසහගතං විඤ්ඤාණ</b>න්ති ද්වාදසවිධඅපුඤ්ඤාභිසඞ්ඛාරසම්පයුත්තං කම්මවිඤ්ඤාණං। <b>ආනෙඤ්ජාභිසඞ්ඛාරසහගතං විඤ්ඤාණ</b>න්ති චතුබ්බිධං ආනෙඤ්ජාභිසඞ්ඛාරසහගතං කම්මවිඤ්ඤාණං। <b>නුජ්ජා</b>ති ඛිප। <b>පනුජ්ජා</b>ති අතීව ඛිප। <b>නුදා</b>ති ලුඤ්ච। <b>පනුදා</b>ති අතීව ලුඤ්ච। <b>පජහා</b>ති ඡඩ්ඩෙහි। <b>විනොදෙහී</b>ති දූරං කරොහි।
bod:<b>කම්මභවඤ්චා</b>ති පුඤ්ඤාභිසඞ්ඛාරචෙතනාව। <b>පටිසන්ධිකඤ්ච පුනබ්භව</b>න්ති පටිසන්ධියා රූපාදිපුනබ්භවඤ්ච। <b>පජහන්තො</b> පඨමමග්ගෙන, <b>විනොදෙන්තො</b> දුතියමග්ගෙන, <b>බ්යන්තී කරොන්තො</b> තතියමග්ගෙන, <b>අනභාවං ගමෙන්තො</b> චතුත්ථමග්ගෙන। <b>කම්මභවෙ න තිට්ඨෙය්යා</b>ති පුඤ්ඤාදිඅභිසඞ්ඛාරෙ න තිට්ඨෙය්ය।
bod:25:එතානි විනොදෙත්වා භවෙ අතිට්ඨන්තො එසො – <b>එවං විහාරී</b>ති ගාථා। තත්ථ <b>ඉධෙවා</b>ති ඉමස්මිංයෙව සාසනෙ, ඉමස්මිංයෙව වා අත්තභාවෙ। ඉමිස්සා ගාථාය නිද්දෙසො උත්තානත්ථොව।
bod:26:<b>සුකිත්තිතං ගොතමනූපධීක</b>න්ති එත්ථ <b>අනූපධීක</b>න්ති නිබ්බානං, තං සන්ධාය භගවන්තං ආලපන්තො ආහ – “සුකිත්තිතං ගොතමනූපධීක”න්ති।
bod:නිද්දෙසෙ <b>කිලෙසා චා</b>ති උපතාපනට්ඨෙන රාගාදයො කිලෙසා ච රාසට්ඨෙන විපාකභූතා පඤ්චක්ඛන්ධා ච කුසලාදිඅභිසඞ්ඛාරා චෙතනා ච “උපධී”ති වුච්චන්ති කථීයන්ති। <b>උපධිප්පහානං</b> තදඞ්ගප්පහානෙන, <b>උපධිවූපසමං</b> වික්ඛම්භනප්පහානෙන, <b>උපධිපටිනිස්සග්ගං</b> සමුච්ඡෙදප්පහානෙන <b>උපධිපටිපස්සද්ධං</b> ඵලෙනාති।
bod:27:න කෙවලං දුක්ඛමෙව පහාසි – <b>තෙ චාපී</b>ති ගාථා। තත්ථ <b>අට්ඨිත</b>න්ති සක්කච්චං, සදා <pb V=.23/> වා। <b>තං තං නමස්සාමී</b>ති තස්මා <pb P=.27/> තං නමස්සාමි। <b>සමෙච්චා</b>ති උපගන්ත්වා। <b>නාගා</b>ති භගවන්තං ආලපන්තො ආහ।
bod:නිද්දෙසෙ <b>සමෙච්චා</b>ති ජානිත්වා, එකතො හුත්වා වා। <b>අභිසමෙච්චා</b>ති පටිවිජ්ඣිත්වා। <b>සමාගන්ත්වා</b>ති සම්මුඛා හුත්වා। <b>අභිසමාගන්ත්වා</b>ති සමීපං ගන්ත්වා। <b>සම්මුඛා</b>ති සම්මුඛෙ। <b>ආගුං න කරොතී</b>ති පාපං න කරොති।
bod:28:ඉදානි නං භගවා “අද්ධා හි භගවා පහාසි දුක්ඛ”න්ති එවං තෙන බ්රාහ්මණෙන විදිතොපි අත්තානං අනුපනෙත්වාව පහීනදුක්ඛෙන පුග්ගලෙන ඔවදන්තො <pb M=.25/> <b>“යං බ්රාහ්මණ”</b>න්ති ගාථමාහ। තස්සත්ථො – <b>යං</b> තං අභිජානන්තො “අයං බාහිතපාපත්තා <b>බ්රාහ්මණො,</b> වෙදෙහි ගතත්තා <b>වෙදගූ,</b> කිඤ්චනාභාවා <b>අකිඤ්චනො,</b> කාමෙසු ච භවෙසු ච අසත්තත්තා <b>කාමභවෙ අසත්තො”</b>ති ජඤ්ඤා ජානෙය්යාසි। <b>අද්ධා හි සො ඔඝමිමං අතාරි, තිණ්ණො ච පාරං අඛිලො අකඞ්ඛො</b>।
bod:නිද්දෙසෙ <b>රාගකිඤ්චන</b>න්ති රාගපලිබොධං। <b>දොසකිඤ්චන</b>න්තිආදිපි එසෙව නයො। <b>කාමොඝං තිණ්ණො</b> අනාගාමිමග්ගෙන। <b>භවොඝං තිණ්ණො</b> අරහත්තමග්ගෙන। <b>දිට්ඨොඝං තිණ්ණො</b> සොතාපත්තිමග්ගෙන। <b>අවිජ්ජොඝං තිණ්ණො</b> අරහත්තමග්ගෙන। <b>සංසාරපථං තිණ්ණො කුසලාකුසලකම්මප්පභෙදෙනාති। උත්තිණ්ණො</b> පඨමමග්ගෙන। <b>නිත්තිණ්ණො</b> දුතියමග්ගෙන। <b>අතික්කන්තො</b> තතියමග්ගෙන। <b>සමතික්කන්තො චතුත්ථමග්ගෙන।</b>වීතිවත්තො ඵලෙන।
bod:29:කිඤ්ච භිය්යො – <b>විද්වා ච යො</b>ති ගාථා। තත්ථ <b>ඉධා</b>ති ඉමස්මිං සාසනෙ, අත්තභාවෙ වා। <b>විසජ්ජා</b>ති වොසජ්ජිත්වා।
bod:නිද්දෙසෙ <b>සජ්ජ</b>න්ති මුඤ්චනං। <b>විසජ්ජ</b>න්ති වොසජ්ජනං। සෙසං සබ්බත්ථ පාකටමෙව। එවං භගවා ඉදම්පි සුත්තං අරහත්තනිකූටෙනෙව දෙසෙසි। දෙසනාපරියොසානෙ ච වුත්තසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:මෙත්තගූමාණවසුත්තනිද්දෙසවණ්ණනා නිට්ඨිතා।
sub:5:ධොතකමාණවසුත්තනිද්දෙසවණ්ණනා
bod:30:පඤ්චමෙ <pb V=.24/> <pb P=.28/> ධොතකසුත්තෙ – <b>වාචාභිකඞ්ඛාමී</b>ති වාචං අභිකඞ්ඛාමි। <b>සික්ඛෙ නිබ්බානමත්තනො</b>ති අත්තනො රාගාදීනං නිබ්බානත්ථාය අධිසීලාදීනි සික්ඛෙය්ය। නිද්දෙසෙ අපුබ්බං නත්ථි।
bod:31:<b>ඉතො</b>ති මම මුඛතො।
bod:නිද්දෙසෙ <b>ආතප්ප</b>න්ති කිලෙසතාපනං। <b>උස්සාහ</b>න්ති අසඞ්කොචං। <b>උස්සොළ්හී</b>න්ති බලවවීරියං। <b>ථාම</b>න්ති අසිථිලං। <b>ධිති</b>න්ති ධාරණං। <b>වීරියං කරොහී</b>ති පරක්කමං කරොහි। <b>ඡන්දං ජනෙහී</b>ති රුචිං උප්පාදෙහි।
bod:32:එවං <pb M=.26/> වුත්තෙ අත්තමනො ධොතකො භගවන්තං අභිත්ථවමානො කථංකථාපමොක්ඛං යාචන්තො <b>“පස්සාමහ”</b>න්ති ගාථමාහ। තත්ථ <b>පස්සාමහං දෙවමනුස්සලොකෙ</b>ති පස්සාමි අහං දෙවමනුස්සලොකෙ। <b>තං තං නමස්සාමී</b>ති තං එවරූපං තං නමස්සාමි। <b>පමුඤ්චා</b>ති පමොචෙහි।
bod:නිද්දෙසෙ <b>පච්චෙකබුද්ධා</b>ති තං තං ආරම්මණං පාටියෙක්කං චතුසච්චං සයමෙව බුද්ධා පටිවෙධප්පත්තාති පච්චෙකබුද්ධා। <b>සීහසීහො</b>ති අඡම්භිතට්ඨෙන සීහානං අතිසීහො। <b>නාගනාගො</b>ති නික්කිලෙසට්ඨෙන, මහන්තට්ඨෙන වා නාගානං අතිනාගො। <b>ගණිගණී</b>ති ගණවන්තානං අතීව ගණවා। <b>මුනිමුනී</b>ති ඤාණවන්තානං අතීව ඤාණවා। <b>රාජරාජා</b>ති උත්තමරාජා। <b>මුඤ්ච ම</b>න්ති මොචෙහි මං। <b>පමුඤ්ච ම</b>න්ති නානාවිධෙන මුඤ්චෙහි මං। <b>මොචෙහි ම</b>න්ති සිථිලං කරොහි මං। <b>පමොචෙහි ම</b>න්ති අතීව සිථිලං කරොහි මං। <b>උද්ධර ම</b>න්ති මං සංසාරපඞ්කා උද්ධරිත්වා ථලෙ පතිට්ඨාපෙහි। <b>සමුද්ධර ම</b>න්ති සම්මා උද්ධරිත්වා ථලෙ පතිට්ඨාපෙහි මං। <b>වුට්ඨාපෙහී</b>ති විචිකිච්ඡාසල්ලතො අපනෙත්වා විසුං කරණවසෙන උට්ඨාපෙහි।
bod:33:අථස්ස භගවා අත්තාධීනමෙව කථංකථාපමොක්ඛං ඔඝතරණමුඛෙන දස්සෙන්තො <b>“නාහ”</b>න්ති ගාථමාහ। තත්ථ <pb P=.29/> <b>නාහං සහිස්සාමී</b>ති අහං න සහිස්සාමි න සක්කොමි। න වායමිස්සාමීති වුත්තං හොති। <b>පමොචනායා</b>ති පමොචෙතුං। <b>කථංකථි</b>න්ති සකඞ්ඛං। <b>තරෙසී</b>ති තරෙය්යාසි।
bod:නිද්දෙසෙ <pb V=.25/> <b>න ඊහාමී</b>ති පයොගං න කරොමි। න සමීහාමීති අතීව පයොගං න කරොමි। <b>අස්සද්ධෙ පුග්ගලෙ</b>ති රතනත්තයෙ සද්ධාවිරහිතෙ පුග්ගලෙ। <b>අච්ඡන්දිකෙ</b>ති මග්ගඵලත්ථං රුචිවිරහිතෙ। <b>කුසීතෙ</b>ති සමාධිවිරහිතෙ। <b>හීනවීරියෙ</b>ති නිබ්බීරියෙ। <b>අප්පටිපජ්ජමානෙ</b>ති පටිපත්තියා න පටිපජ්ජමානෙ।
bod:34:එවං වුත්තෙ අත්තමනතරො ධොතකො භගවන්තං අභිත්ථවමානො අනුසාසනිං යාචන්තො <b>“අනුසාස බ්රහ්මෙ”</b>ති ගාථමාහ। තත්ථ <b>බ්රහ්මෙ</b>ති සෙට්ඨවචනමෙතං। තෙන භගවන්තං ආමන්තයමානො ආහ “අනුසාස බ්රහ්මෙ”ති। <b>විවෙකධම්ම</b>න්ති සබ්බසඞ්ඛාරවිවෙකං නිබ්බානධම්මං। <b>අබ්යාපජ්ජමානො</b>ති නානප්පකාරකං අනාපජ්ජමානො। <b>ඉධෙව සන්තො</b>ති ඉධෙව සමානො। <b>අසිතො</b>ති අනිස්සිතො।
bod:35-7:ඉතො <pb M=.27/> පරා ද්වෙ ගාථා මෙත්තගූසුත්තෙ වුත්තනයා එව। කෙවලඤ්හි තත්ථ ධම්මං, ඉධ සන්තින්ති අයං විසෙසො। තතියගාථායපි පුබ්බඩ්ඪං තත්ථ වුත්තනයමෙව। අපරඩ්ඪෙ <b>සඞ්ගො</b>ති සජ්ජනට්ඨානං, ලග්ගනන්ති වුත්තං හොති। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච වුත්තසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:ධොතකමාණවසුත්තනිද්දෙසවණ්ණනා නිට්ඨිතා।
sub:6:උපසීවමාණවසුත්තනිද්දෙසවණ්ණනා
bod:38:ඡට්ඨෙ <pb P=.30/> උපසීවසුත්තෙ – <b>මහන්තමොඝ</b>න්ති මහන්තං ඔඝං। <b>අනිස්සිතො</b>ති පුග්ගලං වා ධම්මං වා අනල්ලීනො। <b>නො විසහාමී</b>ති න සක්කොමි। <b>ආරම්මණ</b>න්ති නිස්සයං। <b>යං නිස්සිතො</b>ති යං ධම්මං වා පුග්ගලං වා නිස්සිතො।
bod:නිද්දෙසෙ <b>කාමොඝ</b>න්ති අනාගාමිමග්ගෙන කාමොඝං। අරහත්තමග්ගෙන <b>භවොඝං</b>। සොතාපත්තිමග්ගෙන <b>දිට්ඨොඝං</b>। අරහත්තමග්ගෙන <b>අවිජ්ජොඝං</b> තරෙය්යං। <b>සක්යකුලා පබ්බජිතො</b>ති භගවතො උච්චාකුලපරිදීපනවසෙන වුත්තං। <b>ආලම්බණ</b>න්ති අවත්ථරිත්වා ඨානං। <b>නිස්සය</b>න්ති අල්ලීයනං। <b>උපනිස්සය</b>න්ති අපස්සයනං।
bod:39:ඉදානි <pb V=.26/> යස්මා බ්රාහ්මණො ආකිඤ්චඤ්ඤායතනලාභී තඤ්ච සන්තම්පි නිස්සයං න ජානාති। තෙනස්ස භගවා තඤ්ච නිස්සයං උත්තරිඤ්ච නිය්යානපථං දස්සෙන්තො <b>“ආකිඤ්චඤ්ඤ”</b>න්ති ගාථමාහ। තත්ථ <b>පෙක්ඛමානො</b>ති තං ආකිඤ්චඤ්ඤායතනසමාපත්තිං සතො සමාපජ්ජිත්වා වුට්ඨහිත්වා ච අනිච්චාදිවසෙන පස්සමානො। <b>නත්ථීති නිස්සායා</b>ති තං “නත්ථි කිඤ්චී”ති පවත්තං සමාපත්තිං ආරම්මණං කත්වා। <b>තරස්සු ඔඝ</b>න්ති තතො පභුති පවත්තාය විපස්සනාය යථානුරූපං චතුබ්බිධම්පි ඔඝං තරස්සු। <b>කථාහී</b>ති කථංකථාහි। <b>තණ්හක්ඛයං නත්තමහාභිපස්සා</b>ති රත්තින්දිවං නිබ්බානං විභූතං කත්වා පස්ස। එතෙනස්ස දිට්ඨධම්මසුඛවිහාරං කථෙසි।
bod:නිද්දෙසෙ <pb M=.28/> <b>තඤ්ඤෙව විඤ්ඤාණං අභාවෙතී</b>ති ආකාසාලම්බණං කත්වා පවත්තමහග්ගතවිඤ්ඤාණං අභාවෙති අභාවං ගමෙති। <b>විභාවෙතී</b>ති විවිධා අභාවං ගමෙති। <b>අන්තරධාපෙතී</b>ති අදස්සනං ගමෙති। <b>නත්ථි කිඤ්චීති පස්සතී</b>ති අන්තමසො භඞ්ගමත්තම්පිස්ස නත්ථීති පස්සති।
bod:40:ඉදානි “කාමෙ පහායා”ති සුත්වා වික්ඛම්භනවසෙන අත්තනා පහීනෙ කාමෙ සම්පස්සමානො <b>“සබ්බෙසූ”</b>ති ගාථමාහ। තත්ථ <b>හිත්වා</b> <pb P=.31/> <b>මඤ්ඤ</b>න්ති අඤ්ඤං තතො හෙට්ඨා ඡබ්බිධම්පි සමාපත්තිං හිත්වා। <b>සඤ්ඤාවිමොක්ඛෙ පරමෙ</b>ති සත්තසු සඤ්ඤාවිමොක්ඛෙසු උත්තමෙ ආකිඤ්චඤ්ඤායතනෙ। <b>තිට්ඨෙ නු සො තත්ථ අනානුයායී</b>ති සො පුග්ගලො තත්ථ ආකිඤ්චඤ්ඤායතනබ්රහ්මලොකෙ අවිගච්ඡමානො තිට්ඨෙය්ය නූති පුච්ඡති।
bod:නිද්දෙසෙ <b>අවිච්චමානො</b>ති අවියුජ්ජමානො। <b>අවිගච්ඡමානො</b>ති වියොගං අනාපජ්ජමානො। <b>අනන්තරධායමානො</b>ති අන්තරධානං අනාපජ්ජමානො। <b>අපරිහායමානො</b>ති අනන්තරා පරිහානං අනාපජ්ජමානො।
bod:41-2:අථස්ස භගවා සට්ඨිකප්පසහස්සමත්තකංයෙව ඨානං අනුජානන්තො චතුත්ථං ගාථමාහ। එවං තස්ස තත්ථ ඨානං සුත්වා ඉදානිස්ස සස්සතුච්ඡෙදභාවං පුච්ඡන්තො <b>“තිට්ඨෙ චෙ”</b>ති ගාථමාහ। තත්ථ <b>පූගම්පි වස්සාන</b>න්ති අනෙකසඞ්ඛ්යම්පි වස්සානං, ගණනරාසින්ති අත්ථො। “පූගම්පි වස්සානී”තිපි පාඨො। තත්ථ විභත්තිබ්යත්තයෙන සාමිවචනස්ස පච්චත්තවචනං කාතබ්බං, පූගන්ති වා එතස්ස බහූනීති අත්ථො වත්තබ්බො। “පූගානී”ති වාපි පඨන්ති, පුරිමපාඨොයෙව සබ්බසුන්දරො। <b>තත්ථෙව සො සීති සියා විමුත්තො</b>ති සො පුග්ගලො තත්ථෙවාකිඤ්චඤ්ඤායතනෙ නානාදුක්ඛෙහි විමුත්තො සීතිභාවප්පත්තො භවෙය්ය, නිබ්බානප්පත්තො සස්සතො හුත්වා තිට්ඨෙය්යාති අධිප්පායො। <b>චවෙථ විඤ්ඤාණං තථාවිධස්සා</b>ති “උදාහු තථාවිධස්ස විඤ්ඤාණං අනුපාදාය පරිනිබ්බායෙය්යා”ති <pb V=.27/> උච්ඡෙදං පුච්ඡති, “පටිසන්ධිග්ගහණත්ථං වාපි භවෙය්යා”ති පටිසන්ධිම්පි තස්ස පුච්ඡති।
bod:<b>තස්ස විඤ්ඤාණං චවෙය්යා</b>ති තස්ස ආකිඤ්චඤ්ඤායතනෙ උප්පන්නස්ස විඤ්ඤාණං චුතිං පාපුණෙය්ය। <b>උච්ඡිජ්ජෙය්යා</b>ති උච්ඡෙදං භවෙය්ය। <b>විනස්සෙය්යා</b>ති විනාසං පාපුණෙය්ය। <b>න භවෙය්යා</b>ති අභාවං ගමෙය්ය। <b>උපපන්නස්සා</b>ති පටිසන්ධිවසෙන උපපන්නස්ස।
bod:43:අථස්ස <pb M=.29/> භගවා උච්ඡෙදසස්සතං අනුපගම්ම තත්ථුපපන්නස්ස අරියසාවකස්ස අනුපාදාය පරිනිබ්බානං දස්සෙන්තො <b>“අච්චී යථා”</b>ති ගාථමාහ। තත්ථ <b>අත්ථං පලෙතී</b>ති අත්ථං ගච්ඡති। <b>න උපෙති සඞ්ඛ</b>න්ති “අසුකං නාම දිසං ගතො”ති <pb P=.32/> වොහාරං න ගච්ඡති। <b>එවං මුනී නාමකායා විමුත්තො</b>ති එවං තත්ථ උප්පන්නො සෙක්ඛමුනි පකතියා පුබ්බෙව රූපකායා විමුත්තො, තත්ථ චතුත්ථමග්ගං නිබ්බත්තෙත්වා ධම්මකායස්ස පරිඤ්ඤාතත්තා පුන නාමකායාපි විමුත්තො උභතොභාගවිමුත්තො ඛීණාසවො හුත්වා අනුපාදානිබ්බානසඞ්ඛාතං අත්ථං පලෙති න උපෙති සඞ්ඛං “ඛත්තියො වා බ්රාහ්මණො වා”ති එවමාදිකං।
bod:නිද්දෙසෙ <b>ඛිත්තා</b>ති චලිතා। <b>උක්ඛිත්තා</b>ති අතිචලිතා। <b>නුන්නා</b>ති පප්ඵොටියා। <b>පණුන්නා</b>ති දූරීකතා। <b>ඛම්භිතා</b>ති පටික්කමාපිතා। <b>වික්ඛම්භිතා</b>ති න සන්තිකෙ කතා।
bod:44:ඉදානි “අත්ථං පලෙතී”ති සුත්වා තස්ස යොනිසො අත්ථමසල්ලක්ඛෙන්තො <b>“අත්ථඞ්ගතො සො”</b>ති ගාථමාහ। තස්සත්ථො – සො අත්ථඞ්ගතො උදාහු නත්ථි, <b>උදාහු වෙ සස්සතියා</b> සස්සතභාවෙන <b>අරොගො</b> අවිපරිණාමධම්මො සොති එවං <b>තං මෙ මුනී සාධු</b> බ්යාකරොහි। කිංකාරණා? <b>තථා හි තෙ විදිතො එස ධම්මො</b>ති।
bod:නිද්දෙසෙ <b>නිරුද්ධො</b>ති නිරොධං පත්තො। <b>උච්ඡින්නො</b>ති උච්ඡින්නසන්තානො। <b>විනට්ඨො</b>ති විනාසං පත්තො।
bod:45:අථස්ස භගවා තථා අවත්තබ්බතං දස්සෙන්තො <b>“අත්ථඞ්ගතස්සා”</b>ති ගාථමාහ। තත්ථ <b>අත්ථඞ්ගතස්සා</b>ති අනුපාදාපරිනිබ්බුතස්ස। <b>න පමාණමත්ථී</b>ති රූපාදිපමාණං නත්ථි। <b>යෙන නං වජ්ජු</b>න්ති යෙන රාගාදිනා නං වදෙය්යුං। <b>සබ්බෙසු ධම්මෙසූ</b>ති සබ්බෙසු ඛන්ධාදිධම්මෙසු।
bod:නිද්දෙසෙ <pb V=.28/> <b>අධිවචනානි චා</b>ති සිරිවඩ්ඪකො ධනවඩ්ඪකොතිආදයො හි වචනමත්තංයෙව අධිකාරං කත්වා පවත්තා අධිවචනා නාම। අධිවචනානං පථා <b>අධිවචනපථා</b> නාම। “අභිසඞ්ඛරොන්තීති ඛො, භික්ඛවෙ, තස්මා සඞ්ඛාරා”ති (සං॰ නි॰ 3.79) එවං නිද්ධාරිත්වා සහෙතුකං කත්වා වුච්චමානා අභිලාපා <b>නිරුත්ති</b> නාම। නිරුත්තීනං පථා <b>නිරුත්තිපථා</b> නාම। “තක්කො විතක්කො සඞ්කප්පො”ති <pb M=.30/> (ධ॰ ස॰ 7) එවං තෙන තෙන පකාරෙන පඤ්ඤාපනතො <b>පඤ්ඤත්ති</b> නාම। පඤ්ඤත්තීනං පථා <b>පඤ්ඤත්තිපථා</b> (ධ॰ ස॰ අට්ඨ॰ 101-108) නාම। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච වුත්තසදිසොව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:උපසීවමාණවසුත්තනිද්දෙසවණ්ණනා නිට්ඨිතා।
sub:7:නන්දමාණවසුත්තනිද්දෙසවණ්ණනා
bod:46:සත්තමෙ <pb P=.33/> නන්දසුත්තෙ – පඨමගාථායත්ථො – <b>ලොකෙ ඛත්තියාදයො</b>ජනා ආජීවකනිගණ්ඨාදිකෙ සන්ධාය “සන්ති ලොකෙ මුනයො”ති වදන්ති। <b>තයිදං කථංසූ</b>ති කිං නු ඛො තෙ සමාපත්තිඤාණාදිනා ඤාණෙන උපපන්නත්තා <b>ඤාණූපපන්නං මුනි නො වදන්ති,</b> එවංවිධං නු වදන්ති, <b>උදාහු වෙ</b> නානප්පකාරකෙන ලූඛජීවිතසඞ්ඛාතෙන <b>ජීවිතෙනූපපන්න</b>න්ති।
bod:නිද්දෙසෙ <b>අට්ඨසමාපත්තිඤාණෙන වා</b>ති පඨමජ්ඣානාදිඅට්ඨසමාපත්තිසම්පයුත්තඤාණෙන වා। <b>පඤ්චාභිඤ්ඤාඤාණෙන වා</b>ති පුබ්බෙනිවාසාදිජානනඤාණෙන වා।
bod:47:අථස්ස භගවා තදුභයම්පි පටික්ඛිපිත්වා මුනිං දස්සෙන්තො <b>“න දිට්ඨියා”ති ගාථමාහ।</b>
bod:48:ඉදානි “දිට්ඨාදීහි සුද්ධී”ති වදන්තානං වාදෙ කඞ්ඛාපහානත්ථං <b>“යෙ කෙචිමෙ”</b>ති පුච්ඡති। තත්ථ <b>අනෙකරූපෙනා</b>ති කොතූහලමඞ්ගලාදිනාපි। <b>තත්ථ යතා චරන්තා</b>ති තත්ථ සක්කායදිට්ඨියා ගුත්තා විහරන්තා।
bod:49:අථස්ස <pb V=.29/> තථා සුද්ධිඅභාවං දීපෙන්තො භගවා චතුත්ථං ගාථමාහ।
bod:50:එවං “නාතරිංසූ”ති සුත්වා ඉදානි යො අතරි, තං සොතුකාමො <b>“යෙ කෙචිමෙ”</b>ති පුච්ඡති। අථස්ස භගවා ඔඝතිණ්ණමුඛෙන ජාතිජරාතිණ්ණෙ දස්සෙන්තො ඡට්ඨං ගාථමාහ।
bod:51:තත්ථ <pb M=.31/> <b>නිවුතා</b>ති ඔවුටා පරියොනද්ධා। <b>යෙ සීධා</b>ති යෙ සු ඉධ, එත්ථ ච සු-ඉති නිපාතමත්තං। <b>තණ්හං පරිඤ්ඤායා</b>ති තීහි පරිඤ්ඤාහි තණ්හං පරිජානිත්වා। සෙසං සබ්බත්ථ පුබ්බෙ වුත්තනයත්තා පාකටමෙව।
bod:52:එවං භගවා අරහත්තනිකූටෙනෙව දෙසනං නිට්ඨාපෙසි, දෙසනාපරියොසානෙ පන නන්දො භගවතො භාසිතං අභිනන්දමානො <b>එතාභිනන්දාමී</b>ති ගාථමාහ। ඉධාපි ච පුබ්බෙ වුත්තසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:නන්දමාණවසුත්තනිද්දෙසවණ්ණනා නිට්ඨිතා।
sub:8:හෙමකමාණවසුත්තනිද්දෙසවණ්ණනා
bod:53:අට්ඨමෙ <pb P=.34/> හෙමකසුත්තෙ – <b>යෙ මෙ පුබ්බෙ වියාකංසූ</b>ති යෙ බාවරිආදයො පුබ්බෙ මය්හං සකං ලද්ධිං වියාකංසු। <b>හුරං ගොතමසාසනා</b>ති ගොතමසාසනතො පුබ්බතරං। <b>සබ්බං තං තක්කවඩ්ඪන</b>න්ති සබ්බං තං කාමවිතක්කාදිවඩ්ඪනං।
bod:<b>යෙ චඤ්ඤෙ තස්ස ආචරියා</b>ති යෙ ච අඤ්ඤෙ තස්ස බාවරියස්ස ආචාරෙ සික්ඛාපකා ආචරියා। <b>තෙ සකං දිට්ඨි</b>න්ති තෙ ආචරියා අත්තනො දිට්ඨිං। <b>සකං ඛන්ති</b>න්ති අත්තනො ඛමනං। <b>සකං රුචි</b>න්ති අත්තනො රොචනං। <b>විතක්කවඩ්ඪන</b>න්ති කාමවිතක්කාදිවිතක්කානං උප්පාදනං පුනප්පුනං පවත්තනං। <b>සඞ්කප්පවඩ්ඪන</b>න්ති කාමසඞ්කප්පාදීනං වඩ්ඪනං। ඉමානි ද්වෙ පදානි සබ්බසඞ්ගාහිකවසෙන වුත්තානි। ඉදානි කාමවිතක්කාදිකෙ සරූපතො දස්සෙතුං <b>“කාමවිතක්කවඩ්ඪන”</b>න්තිආදිනා නයෙන නවවිතක්කෙ දස්සෙසි।
bod:54:<b>තණ්හානිග්ඝාතන</b>න්ති <pb V=.30/> තණ්හාවිනාසනං।
bod:55-6:අථස්ස භගවා තං ධම්මං ආචික්ඛන්තො <b>“ඉධා”</b>ති ගාථාද්වයමාහ। තත්ථ <b>එතදඤ්ඤාය යෙ සතා</b>ති එතං නිබ්බානං පදමච්චුතං “සබ්බෙ සඞ්ඛාරා අනිච්චා”තිආදිනා (ධ॰ ප॰ 277; ථෙරගා॰ 676; කථා॰ 753) නයෙන විපස්සන්තා අනුපුබ්බෙන ජානිත්වා යෙ කායානුපස්සනාසතිආදීහි <pb M=.32/> සතා। <b>දිට්ඨධම්මාභිනිබ්බුතා</b>ති විදිතධම්මත්තා දිට්ඨධම්මා ච රාගාදිනිබ්බානෙන ච අභිනිබ්බුතා। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:හෙමකමාණවසුත්තනිද්දෙසවණ්ණනා නිට්ඨිතා।
sub:9:තොදෙය්යමාණවසුත්තනිද්දෙසවණ්ණනා
bod:57:නවමෙ <pb P=.35/> තොදෙය්යසුත්තෙ – <b>විමොක්ඛො තස්ස කීදිසො</b>ති තස්ස කීදිසො විමොක්ඛො ඉච්ඡිතබ්බොති පුච්ඡති।
bod:58:ඉදානිස්ස අඤ්ඤවිමොක්ඛාභාවං දස්සෙන්තො භගවා දුතියං ගාථමාහ। තත්ථ <b>විමොක්ඛො තස්ස නාපරො</b>ති තස්ස අඤ්ඤො විමොක්ඛො නත්ථි।
bod:59:එවං “තණ්හක්ඛයො එව විමොක්ඛො”ති වුත්තෙපි තමත්ථං අසල්ලක්ඛෙන්තො <b>“නිරාසසො සො උද ආසසානො”</b>ති පුන පුච්ඡති। තත්ථ <b>උද පඤ්ඤකප්පී</b>ති උදාහු සමාපත්තිඤාණාදිනා ඤාණෙන තණ්හාකප්පං වා දිට්ඨිකප්පං වා කප්පයති।
bod:60:අථස්ස භගවා තං ආචික්ඛන්තො චතුත්ථං ගාථමාහ। තත්ථ <b>කාමභවෙ</b>ති කාමෙ ච භවෙ ච।
bod:<b>රූපෙ නාසීසතී</b>ති චතුසමුට්ඨානිකෙ රූපාරම්මණෙ ඡන්දරාගවසෙන න පත්ථෙති। <b>සද්ධා</b>දීසුපි එසෙව <pb V=.31/> නයො। පලිබොධට්ඨෙන රාගො එව කිඤ්චනං <b>රාගකිඤ්චනං</b> මදනට්ඨෙන වා। <b>දොසකිඤ්චනා</b>දීසුපි එසෙව නයො। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:තොදෙය්යමාණවසුත්තනිද්දෙසවණ්ණනා නිට්ඨිතා।
sub:10:කප්පමාණවසුත්තනිද්දෙසවණ්ණනා
bod:61:දසමෙ <pb P=.36/> <pb M=.33/> කප්පසුත්තනිද්දෙසෙ – <b>මජ්ඣෙ සරස්මි</b>න්ති පුරිමපච්ඡිමකොටිපඤ්ඤාණාභාවතො මජ්ඣභූතෙ සංසාරෙති වුත්තං හොති। <b>තිට්ඨත</b>න්ති තිට්ඨමානානං। <b>යථායිදං නාපරං සියා</b>ති යථා ඉදං දුක්ඛං පුන න භවෙය්ය।
bod:<b>ආගමන</b>න්ති පුබ්බන්තතො ඉධාගමනං। <b>ගමන</b>න්ති ඉතො පරලොකගමනං। <b>ගමනාගමන</b>න්ති තදුභයවසෙන වුත්තං। <b>කාල</b>න්ති මරණකාලං। <b>ගතී</b>ති නිබ්බත්ති। <b>භවාභවො</b>ති භවතො භවො। <b>චුති චා</b>ති භවතො චවනඤ්ච। <b>උපපත්ති චා</b>ති චුතස්ස උපපත්ති ච। <b>නිබ්බත්ති චා</b>ති පාතුභාවො ච। <b>භෙදො චා</b>ති ඛන්ධභෙදො ච। <b>ජාති චා</b>ති ජනනඤ්ච। <b>ජරා චා</b>ති හානි ච। <b>මරණඤ්චා</b>ති ජීවිතින්ද්රියස්ස චාගො ච। <b>පුරිමාපි කොටි න පඤ්ඤායතී</b>ති පුබ්බාපි කොටි නත්ථි න සංවිජ්ජති। තථා <b>පච්ඡිමාපි කොටි</b>।
bod:<b>එත්තකා ජාතියො</b>ති එතපරමා ජාතියො। <b>වට්ටං වත්තී</b>ති සංසාරපවත්ති। <b>තතො පරං න වත්තතී</b>ති තතො උද්ධං නප්පවත්තති। <b>හෙවං නත්ථී</b>ති එවං නත්ථි න සංවිජ්ජති। <b>හි</b>-ඉති නිපාතො। <b>අනමතග්ගොය</b>න්ති අයං සංසාරො අවිදිතග්ගො।
bod:<b>අවිජ්ජානීවරණාන</b>න්ති අවිජ්ජාය ආවරිතානං। <b>තණ්හාසංයොජනාන</b>න්ති කාමරාගසඞ්ඛාතතණ්හාබන්ධනබද්ධානං। <b>සන්ධාවත</b>න්ති කාමධාතුයා පුනප්පුනං ධාවන්තානං। <b>සංසරත</b>න්ති රූපාරූපධාතුයා සංසරන්තානං। <b>දුක්ඛං පච්චනුභූත</b>න්ති කායිකචෙතසිකදුක්ඛං අනුභූතං වින්දිතං। <b>තිබ්බ</b>න්ති බහලං। <b>බ්යසන</b>න්ති අවඩ්ඪි විනාසො। <b>කටසී වඩ්ඪිතා</b>ති සුසානවඩ්ඪිතං। <b>අලමෙවා</b>ති යුත්තමෙව <pb V=.32/>। <b>සබ්බසඞ්ඛාරෙසූ</b>ති තෙභූමකසඞ්ඛාරෙසු। <b>නිබ්බින්දිතු</b>න්ති උක්කණ්ඨිතුං। <b>විරජ්ජිතු</b>න්ති විරාගං උප්පාදෙතුං। <b>විමුච්චිතු</b>න්ති මොචෙතුං। <b>වට්ටං වත්තිස්සතී</b>ති සංසාරපවත්තං තෙභූමකවට්ටං අනාගතෙ පවත්තිස්සති। <b>තතො පරං න වත්තිස්සතී</b>ති තතො උද්ධං අනාගතෙ සංසාරපවත්තං නප්පවත්තිස්සති। <b>ජාතිභයෙ</b>ති ජාතිං පටිච්ච උප්පජ්ජනකභයෙ। <b>ජරාභයා</b>දීසුපි එසෙව නයො।
bod:62-3:අථස්ස <pb P=.37/> භගවා තමත්ථං බ්යාකරොන්තො උපරූපරිගාථායො අභාසි। දුතියගාථා වුත්තත්ථායෙව। තතියගාථාය <b>අකිඤ්චන</b>න්ති කිඤ්චනපටිපක්ඛං। <b>අනාදාන</b>න්ති ආදානපටිපක්ඛං, කිඤ්චනාදානවූපසමන්ති වුත්තං හොති। <b>අනාපර</b>න්ති අපරපටිභාගදීපවිරහිතං, සෙට්ඨන්ති වුත්තං හොති।
bod:64:චතුත්ථගාථාය <pb M=.34/> <b>න තෙ මාරස්ස පද්ධගූ</b>ති තෙ මාරස්ස පද්ධචරා පරිචාරිකා සිස්සා න හොන්ති।
bod:<b>මහාජනං පාසෙ නියොජෙත්වා මාරෙතීති මාරො।</b> අකුසලකම්මෙ නියුත්තත්තා <b>කණ්හො</b>। ඡසු දෙවලොකෙසු අධිපතිත්තා <b>අධිපති</b>। අකුසලානං ධම්මානං අන්තං ගතත්තා <b>අන්තගූ</b>। පාපජනං න මුඤ්චතීති <b>නමුචි</b>। සතිවිප්පවාසප්පමත්තපුග්ගලානං ඤාතකොති <b>පමත්තබන්ධු</b>। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසොව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:කප්පමාණවසුත්තනිද්දෙසවණ්ණනා නිට්ඨිතා।
sub:11:ජතුකණ්ණිමාණවසුත්තනිද්දෙසවණ්ණනා
bod:65:එකාදසමෙ <pb P=.38/> ජතුකණ්ණිසුත්තෙ – <b>සුත්වානහං වීර අකාමකාමි</b>න්ති අහං “ඉතිපි සො භගවා”තිආදිනා (පාරා॰ 1; දී॰ නි॰ 1.157, 255, 301; අ॰ නි॰ 6.10; සං॰ නි॰ 5.997) නයෙන වීර කාමානං අකාමනතො අකාමකාමිං බුද්ධං සුත්වා। <b>අකාමමාගම</b>න්ති නික්කාමං භගවන්තං පුච්ඡිතුං ආගතොම්හි। <b>සහජනෙත්තා</b>ති සහජාතසබ්බඤ්ඤුතඤ්ඤාණචක්ඛු <pb V=.33/>। <b>යථාතච්ඡ</b>න්ති යථාතථං। <b>බ්රූහි මෙ</b>ති පුන යාචන්තො භණති। යාචන්තො හි සහස්සක්ඛත්තුම්පි භණෙය්ය, කො පන වාදො ද්වික්ඛත්තුං।
bod:<b>ඉතිපි සො භගවා අරහං සම්මාසම්බුද්ධො</b>ති ඉමෙසං පදානං අත්ථො හෙට්ඨා වුත්තොව। විජ්ජාහි පන චරණෙන ච සම්පන්නත්තා <b>විජ්ජාචරණසම්පන්නො</b>। තත්ථ <b>විජ්ජා</b>ති තිස්සොපි විජ්ජා අට්ඨපි විජ්ජා। තිස්සො විජ්ජා භයභෙරවසුත්තෙ (ම॰ නි॰ 1.34 ආදයො) වුත්තනයෙන වෙදිතබ්බා, අට්ඨ අම්බට්ඨසුත්තෙ (දී॰ නි॰ 1.254 ආදයො)। තත්ථ හි විපස්සනාඤාණෙන මනොමයිද්ධියා ච සහ ඡ අභිඤ්ඤා පරිග්ගහෙත්වා අට්ඨ විජ්ජා වුත්තා। <b>චරණ</b>න්ති සීලසංවරො ඉන්ද්රියෙසු ගුත්තද්වාරතා භොජනෙ මත්තඤ්ඤුතා ජාගරියානුයොගො සත්ත සද්ධම්මා චත්තාරි රූපාවචරජ්ඣානානීති ඉමෙ පන්නරස ධම්මා වෙදිතබ්බා। ඉමෙයෙව හි පන්නරස ධම්මා යස්මා එතෙහි <pb M=.35/> චරති අරියසාවකො ගච්ඡති අමතං දිසං, තස්මා “චරණ”න්ති වුත්තා। යථාහ – “ඉධ, මහානාම, අරියසාවකො සීලවා හොතී”ති (ම॰ නි॰ 2.24) සබ්බං මජ්ඣිමපණ්ණාසකෙ වුත්තනයෙන වෙදිතබ්බං। භගවා ඉමාහි විජ්ජාහි ඉමිනා ච චරණෙන සමන්නාගතො, තෙන වුච්චති විජ්ජාචරණසම්පන්නොති। තත්ථ විජ්ජාසම්පදා භගවතො සබ්බඤ්ඤුතං පූරෙත්වා ඨිතා, චරණසම්පදා මහාකාරුණිකතං। සො සබ්බඤ්ඤුතාය සබ්බසත්තානං අත්ථානත්ථං ඤත්වා මහාකාරුණිකතාය අනත්ථං පරිවජ්ජෙත්වා අත්ථෙ නියොජෙති, යථා තං විජ්ජාචරණසම්පන්නො। තෙනස්ස <pb P=.39/> සාවකා සුප්පටිපන්නා හොන්ති, නො දුප්පටිපන්නා, විජ්ජාචරණවිපන්නානඤ්හි සාවකා අත්තන්තපාදයො විය (පාරා॰ අට්ඨ॰ 1.1)।
bod:සොභනගමනත්තා සුන්දරං ඨානං ගතත්තා සම්මා ගතත්තා සම්මා ච ගදත්තා <b>සුගතො</b>। ගමනම්පි හි ගතන්ති වුච්චති। තඤ්ච භගවතො සොභනං පරිසුද්ධමනවජ්ජං। කිං පන තන්ති? අරියමග්ගො। තෙන හෙස ගමනෙන ඛෙමං දිසං අසජ්ජමානො ගතොති <b>සොභනගමනත්තා සුගතො</b>। සුන්දරඤ්චෙස ඨානං ගතො අමතං නිබ්බානන්ති <b>සුන්දරං ඨානං ගතත්තාපි සුගතො</b>। සම්මා ච ගතො තෙන තෙන මග්ගෙන පහීනෙ කිලෙසෙ පුන අපච්චාගච්ඡන්තො। වුත්තඤ්හෙතං –
ind:“සොතාපත්තිමග්ගෙන යෙ කිලෙසා පහීනා, තෙ කිලෙසෙ න පුනෙති න පච්චෙති න පච්චාගච්ඡතීති සුගතො…පෙ॰… අරහත්තමග්ගෙන යෙ කිලෙසා පහීනා, තෙ කිලෙසෙ න පුනෙති න පච්චෙති න පච්චාගච්ඡතීති සුගතො”ති (මහානි॰ 38; චූළනි॰ මෙත්තගූමාණවපුච්ඡානිද්දෙස 27)।
bod:සම්මා වා ගතො දීපඞ්කරපාදමූලතො පභුති යාව බොධිමණ්ඩා තාව සමතිංසපාරමීපූරිකාය <pb V=.34/> සම්මා පටිපත්තියා සබ්බලොකස්ස හිතසුඛමෙව කරොන්තො සස්සතං උච්ඡෙදං කාමසුඛං අත්තකිලමථන්ති ඉමෙ ච අන්තෙ අනුපගච්ඡන්තො ගතොති <b>සම්මා ගතත්තාපි සුගතො</b>। සම්මා චෙස ගදති යුත්තට්ඨානෙසු යුත්තමෙව වාචං භාසතීති <b>සම්මා ගදත්තාපි සුගතො</b>।
bod:තත්රිදං සාධකසුත්තං –
ind:“යං තථාගතො වාචං ජානාති අභූතං අතච්ඡං අනත්ථසංහිතං, සා ච පරෙසං අප්පියා අමනාපා, න තං තථාගතො වාචං භාසති। යම්පි තථාගතො වාචං ජානාති භූතං තච්ඡං <pb M=.36/> අනත්ථසංහිතං, සා ච පරෙසං අප්පියා අමනාපා, තම්පි තථාගතො වාචං න භාසති। යඤ්ච ඛො තථාගතො වාචං ජානාති භූතං තච්ඡං අත්ථසංහිතං, සා ච පරෙසං අප්පියා අමනාපා, තත්ර කාලඤ්ඤූ තථාගතො හොති තස්සා වාචාය වෙය්යාකරණාය। යං තථාගතො වාචං ජානාති අභූතං අතච්ඡං අනත්ථසංහිතං। සා ච පරෙසං පියා මනාපා, න තං තථාගතො වාචං භාසති। යම්පි තථාගතො වාචං ජානාති භූතං තච්ඡං අනත්ථසංහිතං, සා ච පරෙසං පියා මනාපා, තම්පි තථාගතො වාචං න භාසති। යඤ්ච ඛො තථාගතො වාචං ජානාති භූතං තච්ඡං අත්ථසංහිතං, සා ච පරෙසං පියා මනාපා, තත්ර කාලඤ්ඤූ <pb P=.40/> තථාගතො හොති තස්සා වාචාය වෙය්යාකරණායා”ති (ම॰ නි॰ 2.86)।
uni:එවං <b>සම්මා ගදත්තාපි සුගතො</b>ති වෙදිතබ්බො।
bod:සබ්බථා විදිතලොකත්තා පන <b>ලොකවිදූ</b>। සො හි භගවා සභාවතො සමුදයතො නිරොධතො නිරොධූපායතොති සබ්බථා ලොකං අවෙදි අඤ්ඤාසි පටිවිජ්ඣි। යථාහ –
ind:“යත්ථ ඛො, ආවුසො, න ජායති න ජීයති න මීයති න චවති න උපපජ්ජති, නාහං තං ගමනෙන ලොකස්ස අන්තං ඤාතෙය්යං දට්ඨෙය්යං පත්තෙය්යන්ති වදාමි। න චාහං, ආවුසො, අප්පත්වාව ලොකස්ස අන්තං දුක්ඛස්ස අන්තකිරියං වදාමි। අපි චාහං, ආවුසො, ඉමස්මිංයෙව බ්යාමමත්තෙ කළෙවරෙ සසඤ්ඤිම්හි සමනකෙ ලොකඤ්ච පඤ්ඤපෙමි ලොකසමුදයඤ්ච ලොකනිරොධඤ්ච ලොකනිරොධගාමිනිඤ්ච පටිපදං (සං॰ නි॰ 1.107; අ॰ නි॰ 4.45)।
gax:“ගමනෙන <pb V=.35/> න පත්තබ්බො, ලොකස්සන්තො කුදාචනං।
gae:න ච අප්පත්වා ලොකන්තං, දුක්ඛා අත්ථි පමොචනං॥
gax:“තස්මා හවෙ ලොකවිදූ සුමෙධො, ලොකන්තගූ වුසිතබ්රහ්මචරියො।
gae:ලොකස්ස අන්තං සමිතාවි ඤත්වා, නාසීසතී ලොකමිමං පරඤ්චා”ති॥ (සං॰ නි॰ 1.107; අ॰ නි॰ 4.45)।
bod:අපි <pb M=.37/> ච – තයො ලොකා සඞ්ඛාරලොකො සත්තලොකො ඔකාසලොකොති। තත්ථ “එකො ලොකො සබ්බෙ සත්තා ආහාරට්ඨිතිකා”ති (පටි॰ ම॰ 1.112) ආගතට්ඨානෙ සඞ්ඛාරලොකො වෙදිතබ්බො। “සස්සතො ලොකොති වා අසස්සතො ලොකොති වා”ති (දී॰ නි॰ 1.421; ම॰ නි॰ 1.269; සං॰ නි॰ 4.416; විභ॰ 937) ආගතට්ඨානෙ සත්තලොකො।
gax:“යාවතා චන්දිමසූරියා පරිහරන්ති, දිසා භන්ති විරොචමානා।
gae:තාව සහස්සධා ලොකො, එත්ථ තෙ වත්තතී වසො”ති॥ (ම॰ නි॰ 1.503) –
uni:ආගතට්ඨානෙ ඔකාසලොකො। තම්පි භගවා සබ්බථා අවෙදි। තථා හිස්ස “එකො ලොකො සබ්බෙ සත්තා ආහාරට්ඨිතිකා। ද්වෙ ලොකා නාමඤ්ච රූපඤ්ච। තයො ලොකා තිස්සො වෙදනා। චත්තාරො ලොකා චත්තාරො ආහාරා। පඤ්ච ලොකා පඤ්චුපාදානක්ඛන්ධා। ඡ <pb P=.41/> ලොකා ඡ අජ්ඣත්තිකානි ආයතනානි। සත්ත ලොකා සත්ත විඤ්ඤාණට්ඨිතියො। අට්ඨ ලොකා අට්ඨ ලොකධම්මා। නව ලොකා නව සත්තාවාසා। දස ලොකා දසායතනානි। ද්වාදස ලොකා ද්වාදසායතනානි। අට්ඨාරසලොකා අට්ඨාරස ධාතුයො”ති (පටි॰ ම॰ 1.112) අයං සඞ්ඛාරලොකොපි සබ්බථා විදිතො।
bod:යස්මා පනෙස සබ්බෙසම්පි සත්තානං ආසයං ජානාති, අනුසයං ජානාති, චරිතං ජානාති, අධිමුත්තිං ජානාති, අප්පරජක්ඛෙ මහාරජක්ඛෙ තික්ඛින්ද්රියෙ මුදින්ද්රියෙ, ස්වාකාරෙ ද්වාකාරෙ, සුවිඤ්ඤාපයෙ දුවිඤ්ඤාපයෙ, භබ්බෙ අභබ්බෙ සත්තෙ ජානාති। තස්මාස්ස සත්තලොකොපි සබ්බථා විදිතො। යථා ච සත්තලොකො, එවං ඔකාසලොකොපි। තථා හෙස එකං චක්කවාළං ආයාමතො ච විත්ථාරතො ච යොජනානං ද්වාදස සතසහස්සානි චතුතිංස සතානි ච පඤ්ඤාසඤ්ච යොජනානි। පරික්ඛෙපතො –
gax:සබ්බං <pb V=.36/> සතසහස්සානි, ඡත්තිංස පරිමණ්ඩලං।
gae:දස චෙව සහස්සානි, අඩ්ඪුඩ්ඪානි සතානි ච॥
bod:තත්ථ <pb M=.38/> –
gax:දුවෙ සතසහස්සානි, චත්තාරි නහුතානි ච।
gae:එත්තකං බහලත්තෙන, සඞ්ඛාතායං වසුන්ධරා॥
bod:තස්සායෙව සන්ධාරකං –
gax:චත්තාරි සතසහස්සානි, අට්ඨෙව නහුතානි ච।
gae:එත්තකං බහලත්තෙන, ජලං වාතෙ පතිට්ඨිතං॥
bod:තස්සාපි සන්ධාරකො –
gax:නව සතසහස්සානි, මාලුතො නභමුග්ගතො।
gae:සට්ඨි චෙව සහස්සානි, එසා ලොකස්ස සණ්ඨිති॥
bod:එවං <pb P=.42/> සණ්ඨිතෙ චෙත්ථ යොජනානං –
gax:චතුරාසීති සහස්සානි, අජ්ඣොගාළ්හො මහණ්ණවෙ।
gae:අච්චුග්ගතො තාවදෙව, සිනෙරු පබ්බතුත්තමො॥
gax:තතො උපඩ්ඪුපඩ්ඪෙන, පමාණෙන යථාක්කමං।
gae:අජ්ඣොගාළ්හුග්ගතා දිබ්බා, නානාරතනචිත්තිතා॥
gax:යුගන්ධරො ඊසධරො, කරවීකො සුදස්සනො।
gae:නෙමින්ධරො විනතකො, අස්සකණ්ණො ගිරි බ්රහා॥
gax:එතෙ <pb V=.37/> සත්ත මහාසෙලා, සිනෙරුස්ස සමන්තතො।
gae:මහාරාජානමාවාසා, දෙවයක්ඛනිසෙවිතා॥
gax:යොජනානං සතානුච්චො, හිමවා පඤ්ච පබ්බතො।
gae:යොජනානං සහස්සානි, තීණි ආයතවිත්ථතො॥
gax:චතුරාසීතිසහස්සෙහි, කූටෙහි පටිමණ්ඩිතො।
gae:තිපඤ්චයොජනක්ඛන්ධ-පරික්ඛෙපා නගව්හයා॥
gax:පඤ්ඤාසයොජනක්ඛන්ධ-සාඛායාමා සමන්තතො।
gax:සතයොජනවිත්ථිණ්ණා, තාවදෙව ච උග්ගතා।
gae:ජම්බූ යස්සානුභාවෙන, ජම්බුදීපො පකාසිතො॥ (විසුද්ධි॰ 1.137; ධ॰ ස॰ අට්ඨ॰ 584)।
bod:යඤ්චෙතං <pb M=.39/> ජම්බුයා පමාණං, එතදෙව අසුරානං චිත්තපාටලියා, ගරුළානං සිම්බලිරුක්ඛස්ස, අපරගොයානෙ කදම්බස්ස, උත්තරකුරූසු කප්පරුක්ඛස්ස, පුබ්බවිදෙහෙ සිරීසස්ස, තාවතිංසෙසු පාරිච්ඡත්තකස්සාති। තෙනාහු පොරාණා –
gax:“පාටලී <pb P=.43/> සිම්බලී ජම්බූ, දෙවානං පාරිච්ඡත්තකො।
gae:කදම්බො කප්පරුක්ඛො ච, සිරීසෙන භවති සත්තමං॥
gax:“ද්වෙ අසීති සහස්සානි, අජ්ඣොගාළ්හො මහණ්ණවෙ।
gax:අච්චුග්ගතො තාවදෙව, චක්කවාළසිලුච්චයො।
gae:පරික්ඛිපිත්වා තං සබ්බං, ලොකධාතුමයං ඨිතො”ති॥ (විසුද්ධි॰ 1.137; ධ॰ ස॰ අට්ඨ॰ 584)।
bod:තත්ථ චන්දමණ්ඩලං එකූනපඤ්ඤාසයොජනං, සූරියමණ්ඩලං පඤ්ඤාසයොජනං, තාවතිංසභවනං දසසහස්සයොජනං, තථා අසුරභවනං අවීචිමහානිරයො ජම්බුදීපො ච। අපරගොයානං සත්තසහස්සයොජනං। තථා පුබ්බවිදෙහො। උත්තරකුරු අට්ඨසහස්සයොජනො। එකමෙකො චෙත්ථ මහාදීපො පඤ්චසතපඤ්චසතපරිත්තදීපපරිවාරො। තං සබ්බම්පි එකං චක්කවාළං එකා ලොකධාතු। තදන්තරෙසු ලොකන්තරිකනිරයා <pb V=.38/>। එවං අනන්තානි චක්කවාළානි අනන්තා ලොකධාතුයො භගවා අනන්තෙන බුද්ධඤාණෙන අවෙදි අඤ්ඤාසි පටිවිජ්ඣි। එවමස්ස ඔකාසලොකොපි සබ්බථා විදිතො। එවම්පි <b>සබ්බථා විදිතලොකත්තා ලොකවිදූ</b>।
bod:අත්තනො පන ගුණෙහි විසිට්ඨතරස්ස කස්සචි අභාවතො නත්ථි එතස්ස උත්තරොති <b>අනුත්තරො</b>। තථා හෙස සීලගුණෙනපි සබ්බං ලොකං අභිභවති සමාධි…පෙ॰… පඤ්ඤා… විමුත්ති… විමුත්තිඤාණදස්සනගුණෙනපි। සීලගුණෙනපි අසමො අසමසමො අප්පටිමො අප්පටිභාගො අප්පටිපුග්ගලො…පෙ॰… විමුත්තිඤාණදස්සනගුණෙනපි। යථාහ – “න ඛො පනාහං පස්සාමි සදෙවකෙ ලොකෙ…පෙ॰… සදෙවමනුස්සාය අත්තනා සීලසම්පන්නතර”න්ති (සං॰ නි॰ 1.173; අ॰ නි॰ 4.21) විත්ථාරො।
bod:එවං අග්ගපසාදසුත්තාදීනි (අ॰ නි॰ 4.34; ඉතිවු॰ 90) “න මෙ ආචරියො අත්ථී”තිආදිකා (ම॰ නි॰ 1.285; මහාව॰ 11; කථා॰ 405; මි॰ ප॰ 4.5.11) ගාථායො ච විත්ථාරෙතබ්බා।
bod:පුරිසදම්මෙ <pb M=.40/> සාරෙතීති <b>පුරිසදම්මසාරථි,</b> දමෙති විනෙතීති වුත්තං හොති। තත්ථ <b>පුරිසදම්මා</b>ති අදන්තා දමෙතුං යුත්තා තිරච්ඡානපුරිසාපි මනුස්සපුරිසාපි අමනුස්සපුරිසාපි <pb P=.44/>। තථා හි භගවතා තිරච්ඡානපුරිසාපි අපලාලො නාගරාජා චූළොදරො මහොදරො අග්ගිසිඛො ධූමසිඛො අරවාළො නාගරාජා ධනපාලකො හත්ථීති එවමාදයො දමිතා නිබ්බිසා කතා, සරණෙසු ච සීලෙසු ච පතිට්ඨාපිතා। මනුස්සපුරිසාපි සච්චකනිගණ්ඨපුත්තඅම්බට්ඨමාණවපොක්ඛරසාතිසොණදන්තකූටදන්තාදයො। අමනුස්සපුරිසාපි ආළවකසූචිලොමඛරලොමයක්ඛසක්කදෙවරාජාදයො දමිතා විනීතා විචිත්රෙහි විනයනූපායෙහි। “අහං ඛො කෙසි පුරිසදම්මෙ සණ්හෙනපි විනෙමි, ඵරුසෙනපි විනෙමි, සණ්හඵරුසෙනපි විනෙමී”ති (අ॰ නි॰ 4.111) ඉදඤ්චෙත්ථ සුත්තං විත්ථාරෙතබ්බං। අපි ච භගවා විසුද්ධසීලාදීනං පඨමජ්ඣානාදීනි සොතාපන්නාදීනඤ්ච උත්තරිමග්ගපටිපදං ආචික්ඛන්තො දන්තෙපි දමෙතියෙව।
bod:අථ වා <b>අනුත්තරො පුරිසදම්මසාරථී</b>ති එකමෙවිදං අත්ථපදං। භගවා හි තථා පුරිසදම්මෙ සාරෙති, යථා එකපල්ලඞ්කෙනෙව නිසින්නා අට්ඨ දිසා අසජ්ජමානා ධාවන්ති। තස්මා “අනුත්තරො පුරිසදම්මසාරථී”ති වුච්චති। “හත්ථිදමකෙන, භික්ඛවෙ, හත්ථි දම්මො සාරිතො එකංයෙව දිසං ධාවතී”ති ඉදඤ්චෙත්ථ සුත්තං (ම॰ නි॰ 3.312) විත්ථාරෙතබ්බං।
bod:<b>වීරියවා</b>ති <pb V=.39/> අරියමග්ගෙන සබ්බපාපකෙහි විරතො। <b>පහූ</b>ති පභූ। <b>විසවී</b>ති පරසන්තානෙ වීරියුප්පාදකො। <b>අලමත්තො</b>ති සමත්ථචිත්තො।
bod:<b>විරතො</b>ති අරියමග්ගෙන විරතත්තා ආයතිං අප්පටිසන්ධිකො। <b>සබ්බපාපකෙහි නිරයදුක්ඛං අතිච්චා</b>ති ආයතිං අප්පටිසන්ධිතාය නිරයදුක්ඛං අතිච්ච ඨිතො। <b>වීරියවාසො</b>ති වීරියනිකෙතො। <b>සො වීරියවා</b>ති සො ඛීණාසවො “වීරියවා”ති වත්තබ්බතං අරහති। <b>පධානවා වීරො තාදී</b>ති ඉමානි පනස්ස ථුතිවචනානි। සො හි පධානවා මග්ගජ්ඣානපධානෙන, වීරො කිලෙසාරිවිද්ධංසනසමත්ථතාය, තාදි නිබ්බිකාරතාය <b>පවුච්චතෙ තථත්තා</b>ති තථාරූපො “වීරියවා”ති පවුච්චති।
bod:<b>තෙ කාමකාමිනො</b>ති එතෙ රූපාදිවත්ථුකාමෙ ඉච්ඡන්තා। <b>රාගරාගිනො</b>ති රාගෙන රඤ්ජිතා। <b>සඤ්ඤාසඤ්ඤිනො</b>ති රාගසඤ්ඤාය සඤ්ඤිනො। <b>න</b> <pb M=.41/> <b>කාමෙ කාමෙතී</b>ති රූපාදිවත්ථුකාමෙ න පත්ථෙති। <b>අකාමො</b>ති කාමෙහි විරහිතො। <b>නික්කාමො</b>ති නික්කන්තකාමො।
bod:<b>සබ්බඤ්ඤුතඤ්ඤාණ</b>න්ති <pb P=.45/> තියද්ධගතං සබ්බනෙය්යපථං ජානාතීති සබ්බඤ්ඤූ, තස්ස භාවො සබ්බඤ්ඤුතා, සබ්බඤ්ඤුතා එව ඤාණං සබ්බඤ්ඤුතඤ්ඤාණං, සබ්බඤ්ඤුතඤ්ඤාණසඞ්ඛාතං <b>නෙත්තඤ්ච</b> වාසනාය සහ කිලෙසෙ පරාජෙත්වා ජිතත්තා <b>ජිනභාවො ච අපුබ්බං අචරිමං</b> අපුරෙ අපච්ඡා <b>එකස්මිං ඛණෙ</b> එකස්මිං කාලෙ <b>උප්පන්නො</b> පුබ්බන්තතො උද්ධං පන්නොති උප්පන්නො।
bod:66:<b>තෙජී තෙජසා</b>ති තෙජෙන සමන්නාගතො තෙජසා අභිභුය්ය। <b>යමහං විජඤ්ඤං ජාතිජරාය ඉධ විප්පහාන</b>න්ති යං අහං ජාතිජරාය පහානභූතං ධම්මං ඉධෙව ජානෙය්යං।
bod:<b>ජගතී</b>ති පථවී। <b>සබ්බං ආකාසගත</b>න්ති සකලං ආකාසෙ පවත්තං පත්ථටං। <b>තමගත</b>න්ති තමමෙව තමගතං අන්ධකාරං යථා ගූථගතං මුත්තගතන්ති। <b>අභිවිහච්චා</b>ති නාසෙත්වා। <b>අන්ධකාරං විධමිත්වා</b>ති චක්ඛුවිඤ්ඤාණුප්පත්තිනිවාරකං අන්ධකාරං පලාපෙත්වා। <b>ආලොකං දස්සයිත්වා</b>ති සූරියාලොකං දස්සයිත්වා। <b>ආකාසෙ</b>ති අජටාකාසෙ। <b>අන්තලික්ඛෙ</b>ති අන්තරධාතුසමත්ථතුච්ඡොකාසෙ। <b>ගගනපථෙ</b>ති දෙවතානං ගමනමග්ගෙ ගච්ඡති। <b>සබ්බං අභිසඞ්ඛාරසමුදය</b>න්ති සකලං කම්මං සමුදයං උප්පාදං, තණ්හන්ති අත්ථො। <b>කිලෙසතමං අවිජ්ජන්ධකාරං විධමිත්වා</b>ති කිලෙසතමසඞ්ඛාතං අඤ්ඤාණං අවිජ්ජන්ධකාරං නීහරිත්වා නාසෙත්වා। <b>ඤාණාලොකං</b> පඤ්ඤාලොකං දස්සයිත්වා। <b>වත්ථුකාමෙ පරිජානිත්වා</b>ති <pb V=.40/> රූපාදිවත්ථුකාමෙ ඤාතතීරණපරිඤ්ඤාය ජානිත්වා। <b>කිලෙසකාමෙ පහායා</b>ති උපතාපනසඞ්ඛාතෙ කිලෙසකාමෙ පහානපරිඤ්ඤාය පජහිත්වා।
bod:67:අථස්ස භගවා තං ධම්මං ආචික්ඛන්තො උපරූපරිගාථායො අභාසි। තත්ථ <b>නෙක්ඛම්මං දට්ඨු ඛෙමතො</b>ති නිබ්බානඤ්ච නිබ්බානගාමිනිඤ්ච පටිපදං “ඛෙම”න්ති දිස්වා। <b>උග්ගහිත</b>න්ති තණ්හාවසෙන දිට්ඨිවසෙන ගහිතං। <b>නිරත්තං වා</b>ති නිරස්සිතබ්බං වා, මුඤ්චිතබ්බන්ති වුත්තං හොති। <b>මා තෙ විජ්ජිත්ථා</b>ති මා තෙ අහොසි। <b>කිඤ්චන</b>න්ති රාගාදිකිඤ්චනං, තම්පි තෙ මා විජ්ජිත්ථ।
bod:<b>මුඤ්චිතබ්බ</b>න්ති මුඤ්චිත්වා න පුන ගහෙතබ්බං। <b>විජහිතබ්බ</b>න්ති චජිතබ්බං। <b>විනොදෙතබ්බ</b>න්ති ඛිපිතබ්බං। <b>බ්යන්තීකාතබ්බ</b>න්ති විගතන්තං කාතබ්බං <pb P=.46/>। <b>අනභාවං ගමෙතබ්බ</b>න්ති අනු අනු අභාවං ගමෙතබ්බං।
bod:68-9:<b>පුබ්බෙ</b>ති <pb M=.42/> අතීතෙ සඞ්ඛාරෙ ආරබ්භ උප්පන්නකිලෙසා। <b>බ්රාහ්මණා</b>ති භගවා ජතුකණ්ණිං ආලපති। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:ජතුකණ්ණිමාණවසුත්තනිද්දෙසවණ්ණනා නිට්ඨිතා।
sub:12:භද්රාවුධමාණවසුත්තනිද්දෙසවණ්ණනා
bod:70:ද්වාදසමෙ <pb P=.47/> භද්රාවුධසුත්තෙ – <b>ඔකඤ්ජහ</b>න්ති ආලයං ජහං। <b>තණ්හච්ඡිද</b>න්ති තණ්හාකායච්ඡිදං। <b>අනෙජ</b>න්ති ලොකධම්මෙසු නික්කම්පං। <b>නන්දිඤ්ජහ</b>න්ති අනාගතරූපාදිපත්ථනාජහං। එකා එව හි සා තණ්හා, ථුතිවසෙන ඉධ නානප්පකාරතො වුත්තා। <b>කප්පඤ්ජහ</b>න්ති දුවිධං කප්පජහං। <b>අභියාචෙ</b>ති අතිවිය යාචාමි। <b>සුත්වාන නාගස්ස අපනමිස්සන්ති ඉතො</b>ති නාගස්ස තව භගවතො වචනං සුත්වා ඉතො පාසාණකචෙතියතො බහුජනා පක්කමිස්සන්තීති අධිප්පායො।
bod:<b>යෙ</b> <pb V=.41/> <b>උපයුපාදානා</b>ති තණ්හාදිට්ඨීහි උපගන්ත්වා ගහිතා। <b>චෙතසො අධිට්ඨානා</b>ති චිත්තෙ පතිට්ඨිතා। <b>අභිනිවෙසානුසයා</b>ති පතිට්ඨහිත්වා ආගන්ත්වා සයිතා।
bod:71:<b>ජනපදෙහි සඞ්ගතා</b>ති අඞ්ගාදීහි ජනපදෙහි ඉධ සමාගතා। <b>වියාකරොහී</b>ති ධම්මං දෙසෙහි।
bod:<b>සඞ්ගතා</b>ති එතෙ ඛත්තියාදයො එකීභූතා। <b>සමාගතා</b>ති වුත්තප්පකාරෙහි ජනපදෙහි ආගතා। <b>සමොහිතා</b>ති රාසීභූතා। <b>සන්නිපතිතා</b>ති අධියොගා।
bod:72:අථස්ස ආසයානුලොමෙන ධම්මං දෙසෙන්තො භගවා උපරූපරිගාථායො අභාසි। තත්ථ <b>ආදානතණ්හ</b>න්ති රූපාදීනං ආදායිකං ගහණතණ්හං, තණ්හුපාදානන්ති වුත්තං හොති। <b>යං යඤ්හි ලොකස්මිමුපාදියන්තී</b>ති එතෙසු උද්ධාදිභෙදෙසු යං යං ගණ්හන්ති। <b>තෙනෙව මාරො අන්වෙති</b> <b>ජන්තු</b>න්ති <pb M=.43/> තෙනෙව උපාදානපච්චයනිබ්බත්තකම්මාභිසඞ්ඛාරනිබ්බත්තවසෙන පටිසන්ධික්ඛන්ධමාරො තං සත්තං අනුගච්ඡති।
bod:73:<b>තස්මා පජාන</b>න්ති තස්මා එතමාදීනවං අනිච්චාදිවසෙන වා සඞ්ඛාරෙ පජානන්තො। <b>ආදානසත්තෙ ඉති පෙක්ඛමානො, පජං ඉමං මච්චුධෙය්යෙ විසත්ත</b>න්ති ආදාතබ්බට්ඨෙන ආදානෙසු රූපාදීසු සත්තෙ සබ්බලොකෙ ඉමං පජං මච්චුධෙය්යෙ ලග්ගං පෙක්ඛමානො <pb P=.48/>, ආදානසත්තෙ වා ආදානාභිනිවිට්ඨෙ පුග්ගලෙ ආදානසඞ්ගහෙතුඤ්ච ඉමං පජං මච්චුධෙය්යෙ ලග්ගං තතො වීතික්කමිතුං අසමත්ථං ඉති පෙක්ඛමානො කිඤ්චනං සබ්බලොකෙ න උපාදියෙථාති। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:භද්රාවුධසුත්තනිද්දෙසවණ්ණනා නිට්ඨිතා।
sub:13:උදයමාණවසුත්තනිද්දෙසවණ්ණනා
bod:74:තෙරසමෙ <pb V=.42/> <pb P=.49/> උදයසුත්තෙ – <b>අඤ්ඤාවිමොක්ඛ</b>න්ති පඤ්ඤානුභාවනිජ්ඣානං තං විමොක්ඛං පුච්ඡති।
bod:<b>පඨමෙනපි ඣානෙන ඣායී</b>ති විතක්කවිචාරපීතිසුඛචිත්තෙකග්ගතාසම්පයුත්තෙන පඤ්චඞ්ගිකෙන පඨමජ්ඣානෙන ඣායතීති ඣායී। <b>දුතියෙනා</b>ති පීතිසුඛචිත්තෙකග්ගතාසම්පයුත්තෙන। <b>තතියෙනා</b>ති සුඛචිත්තෙකග්ගතාසම්පයුත්තෙන। <b>චතුත්ථෙනා</b>ති උපෙක්ඛාචිත්තෙකග්ගතාසම්පයුත්තෙන। <b>සවිතක්කසවිචාරෙනපි ඣානෙන ඣායී</b>ති චතුක්කනයපඤ්චකනයෙසු පඨමජ්ඣානෙන සවිතක්කසවිචාරෙනපි ඣානෙන ඣායතීති ඣායී। <b>අවිතක්කවිචාරමත්තෙනා</b>ති පඤ්චකනයෙ දුතියෙන ඣානෙන। <b>අවිතක්කඅවිචාරෙනා</b>ති දුතියතතියාදිඅවසෙසඣානෙන। <b>සප්පීතිකෙනා</b>ති පීතිසම්පයුත්තෙන දුකතිකඣානෙන। <b>නිප්පීතිකෙනා</b>ති පීතිවිරහිතෙන තදවසෙසඣානෙන। <b>සාතසහගතෙනා</b>ති සුඛසහගතෙන තිකචතුක්කඣානෙන। <b>උපෙක්ඛාසහගතෙනා</b>ති චතුක්කපඤ්චකෙන। <b>සුඤ්ඤතෙනපී</b>ති සුඤ්ඤතවිමොක්ඛසම්පයුත්තෙන। <b>අනිමිත්තෙනපී</b>ති අනිච්චනිමිත්තං ධුවනිමිත්තං අනිමිත්තඤ්ච උග්ඝාටෙත්වා පටිලද්ධෙන <pb M=.44/> අනිමිත්තෙනපි ඣානෙන ඣායතීති ඣායී। <b>අප්පණිහිතෙනපී</b>ති මග්ගාගමනවසෙන පණිධිං සොධෙත්වා පරියාදියිත්වා ඵලසමාපත්තිවසෙන අප්පණිහිතෙනපි। <b>ලොකියෙනපී</b>ති ලොකියෙන පඨමදුතියතතියචතුත්ථෙන।
bod:<b>ලොකුත්තරෙනපී</b>ති තෙනෙව ලොකුත්තරසම්පයුත්තෙන। <b>ඣානරතො</b>ති ඣානෙසු අභිරතො। <b>එකත්තමනුයුත්තො</b>ති එකත්තං එකීභාවං අනුයුත්තො පයුත්තො। <b>සදත්ථගරුකො</b>ති සකත්ථගරුකො, <b>ක</b>-කාරස්සායං <b>ද</b>-කාරො කතො। සදත්ථොති ච අරහත්තං වෙදිතබ්බං। තඤ්හි අත්තූපනිබද්ධට්ඨෙන අත්තානං අවිජහනට්ඨෙන අත්තනො පරමත්ථට්ඨෙන ච අත්තනො අත්ථත්තා සකත්ථොති වුච්චති। ඵලසමාපත්තිසමාපජ්ජනවසෙන සකත්ථගරුකො, “නිබ්බානගරුකො”ති එකෙ। <b>අරජො</b>ති නික්කිලෙසො। <b>විරජො</b>ති විගතකිලෙසො। <b>නිරජො</b>ති අපනීතකිලෙසො <pb P=.50/>, “විතරජො”තිපි පාඨො, සොයෙවත්ථො। <b>රජාපගතො</b>ති කිලෙසෙහි දූරීභූතො। <b>රජවිප්පහීනො</b>ති කිලෙසප්පහීනො। <b>රජවිප්පයුත්තො</b>ති කිලෙසෙහි මුත්තො।
bod:<b>පාසාණකෙ චෙතියෙ</b>ති පාසාණපිට්ඨෙ පාරායනසුත්තන්තදෙසිතට්ඨානෙ। <b>සබ්බොස්සුක්කපටිප්පස්සද්ධත්තා</b>ති සබ්බෙසං කිලෙසඋස්සුක්කානං පටිප්පස්සද්ධත්තා, නාසිතත්තා <b>ආසීනො</b>।
bod:<b>කිච්චාකිච්ච</b>න්ති <pb V=.43/> “ඉදං කත්තබ්බං, ඉදං න කත්තබ්බ”න්ති එවං මනසා චින්තෙතබ්බං। <b>කරණීයාකරණීය</b>න්ති කායද්වාරෙන අවස්සං ඉදං කරණීයං, ඉදං න කරණීයන්ති එවං කරණීයාකරණීයං। <b>පහීන</b>න්ති විස්සට්ඨං। <b>වසිප්පත්තො</b>ති පගුණභාවප්පත්තො।
bod:75:අථ භගවා යස්මා උදයො චතුත්ථජ්ඣානලාභී, තස්මාස්ස පටිලද්ධඣානවසෙන නානප්පකාරතො අඤ්ඤාවිමොක්ඛං දස්සෙන්තො උපරූපරිගාථමාහ। තත්ථ <b>පහානං කාමච්ඡන්දාන</b>න්ති යදිදං පඨමං ඣානං නිබ්බත්තෙන්තස්ස කාමච්ඡන්දපහානං, තම්පි අඤ්ඤාවිමොක්ඛන්ති පබ්රූමි। එවං සබ්බපදානි යොජෙතබ්බානි।
bod:<b>යා චිත්තස්ස අකල්යතා</b>ති චිත්තස්ස ගිලානභාවො। ගිලානො හි අකල්ලකොති වුච්චති। විනයෙපි වුත්තං – “නාහං, භන්තෙ, අකල්ලකො”ති (පාරා॰ 151)। <b>අකම්මඤ්ඤතා</b>ති <pb M=.45/> චිත්තගෙලඤ්ඤසඞ්ඛාතොව අකම්මඤ්ඤතාකාරො। <b>ඔලීයනා</b>ති ඔලීයනාකාරො। ඉරියාපථිකචිත්තඤ්හි ඉරියාපථං සන්ධාරෙතුං අසක්කොන්තං රුක්ඛෙ වග්ගුලි විය ඛීලෙ ලග්ගිතඵාණිතවාරකො විය ච ඔලීයති, තස්ස තං ආකාරං සන්ධාය “ඔලීයනා”ති වුත්තං। දුතියපදං උපසග්ගවසෙන වඩ්ඪිතං। <b>ලීනා</b>ති අවිප්ඵාරිකතාය පටිකුටිතං। ඉතරෙ ද්වෙ ආකාරභාවනිද්දෙසා। <b>ථින</b>න්ති සප්පිපිණ්ඩො විය අවිප්ඵාරිකතාය ඝනභාවෙන ඨිතං। <b>ථියනා</b>ති ආකාරනිද්දෙසො। ථියිතභාවො <b>ථියිතත්තං,</b> අවිප්ඵාරවසෙනෙව ථද්ධතාති අත්ථො (ධ॰ ස॰ අට්ඨ॰ 1162)।
bod:76:<b>උපෙක්ඛාසතිසංසුද්ධ</b>න්ති චතුත්ථජ්ඣානඋපෙක්ඛාසතීහි සංසුද්ධං। <b>ධම්මතක්කපුරෙජව</b>න්ති ඉමිනා තස්මිං චතුත්ථජ්ඣානවිමොක්ඛෙ ඨත්වා ඣානඞ්ගානි විපස්සිත්වා අධිගතං <pb P=.51/> අරහත්තවිමොක්ඛං වදති। අරහත්තවිමොක්ඛස්ස හි මග්ගසම්පයුත්තසම්මාසඞ්කප්පාදිභෙදො ධම්මතක්කො පුරෙජවො හොති। තෙනාහ “ධම්මතක්කපුරෙජව”න්ති। <b>අවිජ්ජාය පභෙදන</b>න්ති එතමෙව ච අඤ්ඤාවිමොක්ඛං අවිජ්ජාපභෙදනසඞ්ඛාතං නිබ්බානං නිස්සාය ජාතත්තා කාරණොපචාරෙන “අවිජ්ජාය පභෙදන”න්ති බ්රූමීති।
bod:<b>යා චතුත්ථෙ ඣානෙ උපෙක්ඛා</b>ති එත්ථ උපපත්තිතො ඉක්ඛතීති උපෙක්ඛා, සමං පස්සති අපක්ඛපතිතා හුත්වා පස්සතීති අත්ථො। <b>උපෙක්ඛනා</b>ති ආකාරනිද්දෙසො। <b>අජ්ඣුපෙක්ඛනා</b>ති උපසග්ගවසෙන පදං වඩ්ඪිතං। <b>චිත්තසමතා</b>ති චිත්තස්සෙකග්ගභාවො। <b>චිත්තප්පස්සද්ධතා</b>ති චිත්තස්ස ඌනාතිරිත්තවජ්ජිතභාවො। <b>මජ්ඣත්තතා</b>ති චිත්තස්ස මජ්ඣෙ ඨිතභාවො।
bod:77:එවං <pb V=.44/> අවිජ්ජාපභෙදවචනෙන වුත්තං නිබ්බානං සුත්වා “තං කිස්ස විප්පහානෙන වුච්චතී”ති පුච්ඡන්තො <b>“කිංසු සංයොජනො”</b>ති ගාථමාහ। තත්ථ <b>කිංසු සංයොජනො</b>ති කිංසංයොජනො। <b>විචාරණ</b>න්ති විචාරණකාරණං। <b>කිස්සස්ස විප්පහානෙනා</b>ති කිංනාමකස්ස අස්ස ධම්මස්ස විප්පහානෙන।
bod:78:අථස්ස භගවා තමත්ථං බ්යාකරොන්තො <b>“නන්දිසංයොජනො”</b>ති ගාථමාහ। තත්ථ <b>විතක්කස්සා</b>ති කාමවිතක්කාදිකො විතක්කො අස්ස।
bod:79:ඉදානි <pb M=.46/> තස්ස නිබ්බානස්ස මග්ගං පුච්ඡන්තො <b>“කථං සතස්සා”</b>ති ගාථමාහ। තත්ථ <b>විඤ්ඤාණ</b>න්ති අභිසඞ්ඛාරවිඤ්ඤාණං।
bod:80:අථස්ස මග්ගං කථෙන්තො භගවා <b>“අජ්ඣත්තඤ්චා”</b>ති ගාථමාහ। තත්ථ <b>එවං සතස්සා</b>ති එවං සතස්ස සම්පජානස්ස। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසොව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:උදයමාණවසුත්තනිද්දෙසවණ්ණනා නිට්ඨිතා।
sub:14:පොසාලමාණවසුත්තනිද්දෙසවණ්ණනා
bod:81:චුද්දසමෙ <pb P=.52/> පොසාලසුත්තෙ – <b>යො අතීතං ආදිසතී</b>ති යො භගවා අත්තනො ච පරෙසඤ්ච “එකම්පි ජාති”න්තිආදිභෙදං අතීතං ආදිසති।
bod:<b>එකම්පි ජාති</b>න්ති එකම්පි පටිසන්ධිමූලකං චුතිපරියොසානං එකභවපරියාපන්නං ඛන්ධසන්තානං। එස නයො <b>ද්වෙපි ජාතියො</b>තිආදීසු। <b>අනෙකෙපි සංවට්ටකප්පෙ</b>තිආදීසු පන පරිහායමානො කප්පො සංවට්ටකප්පො, තදා සබ්බෙසං බ්රහ්මලොකෙ සන්නිපතනතො। වඩ්ඪමානො කප්පො විවට්ටකප්පො, තදා බ්රහ්මලොකතො සත්තානං විවට්ටනතො। තත්ථ සංවට්ටෙන සංවට්ටට්ඨායී ගහිතො හොති තංමූලකත්තා, විවට්ටෙන ච විවට්ටට්ඨායී। එවඤ්හි සති යානි තානි “චත්තාරිමානි, භික්ඛවෙ, කප්පස්ස <pb V=.45/> අසඞ්ඛ්යෙය්යානි। කතමානි චත්තාරි? සංවට්ටො සංවට්ටට්ඨායී විවට්ටො විවට්ටට්ඨායී”ති වුත්තානි (අ॰ නි॰ 4.156), තානි පරිග්ගහිතානි හොන්ති। <b>සංවට්ටකප්පෙ විවට්ටකප්පෙ</b>ති ච කප්පස්ස අද්ධං ගහෙත්වා වුත්තං। <b>සංවට්ටවිවට්ටකප්පෙ</b>ති සකලං කප්පං ගහෙත්වා වුත්තං। කථං අනුස්සරතීති චෙ? <b>අමුත්රාසි</b>න්තිආදිනා නයෙන। තත්ථ <b>අමුත්රාසි</b>න්ති අමුම්හි සංවට්ටකප්පෙ අහං අමුම්හි භවෙ වා යොනියා වා ගතියා වා විඤ්ඤාණට්ඨිතියා වා සත්තාවාසෙ වා සත්තනිකායෙ වා ආසිං। <b>එවංනාමො</b>ති තිස්සො වා ඵුස්සො වා। <b>එවංගොත්තො</b>ති කච්චානො වා කස්සපො වා <pb M=.47/>। ඉදමස්ස අතීතභවෙ අත්තනො නාමගොත්තානුස්සරණවසෙන වුත්තං। සචෙ පන තස්මිං කාලෙ අත්තනො වණ්ණසම්පත්තිං වා ලූඛපණීතජීවිතභාවං වා සුඛදුක්ඛබහුලතං වා අප්පායුකදීඝායුකභාවං වා අනුස්සරිතුකාමො, තම්පි අනුස්සරතියෙව। තෙනාහ – <b>“එවංවණ්ණො එවමායුපරියන්තො”</b>ති। තත්ථ <b>එවංවණ්ණො</b>ති ඔදාතො වා සාමො වා। <b>එවමාහාරො</b>ති සාලිමංසොදනාහාරො වා පවත්තඵලභොජනො වා। <b>එවං සුඛදුක්ඛපටිසංවෙදී</b>ති <pb P=.53/> අනෙකප්පකාරෙන කායිකචෙතසිකානං සාමිසනිරාමිසාදිප්පභෙදානං වා සුඛදුක්ඛානං පටිසංවෙදී। <b>එවමායුපරියන්තො</b>ති එවං වස්සසතපරමායුපරියන්තො වා චතුරාසීති කප්පසහස්සපරමායුපරියන්තො වා।
bod:<b>සො තතො චුතො අමුත්ර උදපාදි</b>න්ති සො අහං තතො භවතො යොනිතො ගතිතො විඤ්ඤාණට්ඨිතිතො සත්තාවාසතො සත්තනිකායතො වා චුතො පුන අමුකස්මිං නාම භවෙ යොනියා ගතියා විඤ්ඤාණට්ඨිතියා සත්තාවාසෙ සත්තනිකායෙ වා උදපාදිං। <b>තත්රාපාසි</b>න්ති අථ තත්රාපි භවෙ යොනියා ගතියා විඤ්ඤාණට්ඨිතියා සත්තාවාසෙ සත්තනිකායෙ වා පුන අහොසිං। <b>එවංනාමො</b>තිආදිවුත්තනයමෙව।
bod:අපි ච – යස්මා <b>අමුත්රාසි</b>න්ති ඉදං අනුපුබ්බෙන ආරොහන්තස්ස යාවදිච්ඡකං අනුස්සරණං। <b>සො තතො චුතො</b>ති පටිනිවත්තන්තස්ස පච්චවෙක්ඛණං। තස්මා <b>ඉධූපපන්නො</b>ති ඉමිස්සා ඉධූපපත්තියා අනන්තරමෙවස්ස උපපත්තිට්ඨානං සන්ධාය අමුත්ර උදපාදින්ති ඉදං වුත්තන්ති වෙදිතබ්බං। <b>තත්රාපාසි</b>න්ති එවමාදි පනස්ස තත්රා ඉමිස්සා උපපත්තියා අන්තරෙ උපපත්තිට්ඨානෙ නාමගොත්තාදීනං අනුස්සරණදස්සනත්ථං වුත්තං। <b>සො තතො චුතො ඉධූපපන්නො</b>ති ස්වාහං තතො අනන්තරූපපත්තිට්ඨානතො චුතො ඉධ අසුකස්මිං නාම ඛත්තියකුලෙ වා බ්රාහ්මණකුලෙ වා නිබ්බත්තො।
bod:<b>ඉති</b>ති එවං। <b>සාකාරං සඋද්දෙස</b>න්ති නාමගොත්තවසෙන සඋද්දෙසං, වණ්ණාදිවසෙන සාකාරං। නාමගොත්තෙන හි සත්තො “තිස්සො කස්සපො”ති උද්දිසියති, වණ්ණාදීහි “ඔදාතො සාමො”ති නානත්තතො පඤ්ඤායති। තස්මා නාමගොත්තං උද්දෙසො, ඉතරෙ ආකාරාති। <b>පුබ්බෙනිවාස</b>න්ති <pb M=.48/> පුබ්බෙ අතීතජාතීසු <pb V=.46/> නිවුට්ඨක්ඛන්ධා පුබ්බෙනිවාසො। නිවුට්ඨාති අජ්ඣාවුට්ඨා අනුභූතා අත්තනො සන්තානෙ උප්පජ්ජිත්වා නිරුද්ධා, නිවුට්ඨධම්මා වා। නිවුට්ඨාති ගොචරනිවාසෙන නිවුට්ඨා, අත්තනො විඤ්ඤාණෙන විඤ්ඤාතා පරිච්ඡින්නා, පරවිඤ්ඤාණෙන විඤ්ඤාතාපි වා ඡින්නවටුමකානුස්සරණාදීසු। තෙ බුද්ධානංයෙව ලබ්භන්ති। තං පුබ්බෙනිවාසං ආදිසති කථෙති। <b>පරෙසං අතීත</b>න්ති අඤ්ඤෙසං පරපුග්ගලානං පුබ්බෙනිවාසං එකම්පි ජාතින්තිආදිනා නයෙන ආදිසති।
bod:<b>මහාපදානියසුත්තන්ත</b>න්ති <pb P=.54/> මහාපුරිසානං අපදානනියුත්තං මහාපදානසුත්තං (දී॰ නි॰ 2.1 ආදයො)। <b>මහාසුදස්සනියසුත්තන්ත</b>න්ති මහාසුදස්සනස්ස සම්පත්තියුත්තං මහාසුදස්සනසුත්තං (දී॰ නි॰ 2.241 ආදයො)। <b>මහාගොවින්දියසුත්තන්ත</b>න්ති මහාගොවින්දබ්රාහ්මණස්ස අපදානනියුත්තං මහාගොවින්දසුත්තං (දී॰ නි॰ 2.293 ආදයො)। <b>මාඝදෙවියසුත්තන්ත</b>න්ති මඝදෙවරඤ්ඤො අපදානනියුත්තං මඝදෙවසුත්තං (ම॰ නි॰ 2.308 ආදයො)। <b>සතානුසාරිඤ්ඤාණං හොතී</b>ති පුබ්බෙනිවාසානුස්සතිසම්පයුත්තඤාණං හොති।
bod:<b>යාවතකං ආකඞ්ඛතී</b>ති යත්තකං ඤාතුං ඉච්ඡති, තත්තකං ජානිස්සාමීති ඤාණං පෙසෙති। අථස්ස දුබ්බලපත්තපුටෙ පක්ඛන්දනාරාධො විය අප්පටිහතං අනිවාරිතං ඤාණං ගච්ඡති। තෙන යාවතකං ආකඞ්ඛති, තාවතකං අනුස්සරති। <b>බොධිජ</b>න්ති බොධියා මූලෙ ජාතං। <b>ඤාණං උප්පජ්ජතී</b>ති චතුමග්ගඤාණං උප්පජ්ජති। <b>අයමන්තිමා ජාතී</b>ති තෙන ඤාණෙන ජාතිමූලස්ස පහීනත්තා පුන “අයමන්තිමා ජාති, නත්ථිදානි පුනබ්භවො”ති (දී॰ නි॰ 2.31) අපරම්පි ඤාණං උප්පජ්ජති। <b>ඉන්ද්රියපරොපරියත්තඤාණ</b>න්ති එත්ථ උපරි “සත්තාන”න්ති පදං ඉධෙව ආහරිත්වා සත්තානං ඉන්ද්රියපරොපරියත්තඤාණන්ති යොජෙතබ්බං। පරානි ච අපරානි ච “පරාපරානී”ති වත්තබ්බෙ සන්ධිවසෙන <b>රො</b>-කාරං කත්වා “පරොපරානී”ති වුච්චති। පරොපරානං භාවො පරොපරියං, පරොපරියමෙව පරොපරියත්තං, වෙනෙය්යසත්තානං සද්ධාදීනං පඤ්චන්නං ඉන්ද්රියානං පරොපරියත්තං ඉන්ද්රියපරොපරියත්තං, ඉන්ද්රියපරොපරියත්තස්ස ඤාණං ඉන්ද්රියපරොපරියත්තඤාණං, ඉන්ද්රියානං උත්තමානුත්තමභාවඤාණන්ති අත්ථො। “ඉන්ද්රියවරොවරියත්තඤාණ”න්තිපි පාඨො, වරානි ච අවරානි ච වරොවරියානි, වරොවරියානං භාවො වරොවරියත්තන්ති යොජෙතබ්බං। <b>අවරියානී</b>ති ච උත්තමානීති අත්ථො। අථ වා – පරානි ච ඔපරානි <pb M=.49/> ච පරොපරානි, තෙසං භාවො පරොපරියත්තන්ති යොජෙතබ්බං। <b>ඔපරානී</b>ති ච ඔරානීති වුත්තං හොති, ලාමකානීති අත්ථො “පරොපරායස්ස සමෙච්ච ධම්මා”තිආදීසු (අ॰ නි॰ 4.5; සු॰ නි॰ 479) විය। “ඉන්ද්රියපරොපරියත්තෙ ඤාණ”න්ති භුම්මවචනෙනපි පාඨො (පටි॰ ම॰ අට්ඨ॰ 1.1.68)।
bod:<b>තථාගතස්සා</b>ති <pb V=.47/> <pb P=.55/> යථා විපස්සිආදයො පුබ්බකා ඉසයො ආගතා, තථා ආගතස්ස। යථා ච තෙ ගතා, තථා ගතස්ස। <b>තථාගතබල</b>න්ති අඤ්ඤෙහි අසාධාරණං තථාගතස්සෙව බලං। යථා වා පුබ්බබුද්ධානං බලං පුඤ්ඤුස්සයසම්පත්තියා ආගතං, තථා ආගතබලන්තිපි අත්ථො। තත්ථ දුවිධං තථාගතස්ස බලං කායබලඤ්ච ඤාණබලඤ්ච। තෙසු කායබලං හත්ථිකුලානුසාරෙන වෙදිතබ්බං। වුත්තඤ්හෙතං පොරාණෙහි –
gax:“කාළාවකඤ්ච ගඞ්ගෙය්යං, පණ්ඩරං තම්බපිඞ්ගලං।
gae:ගන්ධමඞ්ගලහෙමඤ්ච, උපොසථඡද්දන්තිමෙ දසා”ති॥ (ම॰ නි॰ අට්ඨ॰ 1.148; සං॰ නි॰ අට්ඨ॰ 2.2.22; අ॰ නි॰ අට්ඨ॰ 3.10.21; විභ॰ අට්ඨ॰ 760; උදා॰ අට්ඨ॰ 75; පටි॰ ම॰ අට්ඨ॰ 2.2.44)।
bod:යදෙතං පකතිහත්ථිග්ගණනාය හත්ථීනං කොටිසහස්සස්ස, පුරිසගණනාය දසන්නං පුරිසකොටිසහස්සානං බලං හොති, ඉදං තාව තථාගතස්ස කායබලං। ඤාණබලං පන මහාසීහනාදෙ (ම॰ නි॰ 1.146 ආදයො) ආගතං දසබලඤාණං චතුවෙසාරජ්ජඤාණං අට්ඨසු පරිසාසු අකම්පනඤාණං චතුයොනිපරිච්ඡෙදකඤාණං පඤ්චගතිපරිච්ඡෙදකඤාණං සංයුත්තකෙ (සං॰ නි॰ 2.33-34) ආගතානි තෙසත්තති ඤාණානි සත්තසත්තති ඤාණානීති එවං අඤ්ඤානිපි අනෙකානි ඤාණසහස්සානි, එතං ඤාණබලං නාම। ඉධාපි ඤාණබලමෙව අධිප්පෙතං, ඤාණඤ්හි අකම්පියට්ඨෙන උපථම්භකට්ඨෙන ච බලන්ති (පටි॰ ම॰ අට්ඨ॰ 2.2.44) වුත්තං।
bod:<b>සත්තානං ආසයානුසයෙ ඤාණ</b>න්ති එත්ථ රූපාදීසු ඛන්ධෙසු ඡන්දරාගෙන සත්තා විසත්තාති සත්තා। වුත්තඤ්හෙතං භගවතා –
ind:“රූපෙ ඛො, රාධ, යො ඡන්දො යො රාගො යා නන්දී යා තණ්හා, තත්ර සත්තො තත්ර විසත්තො, තස්මා ‘සත්තො’ති වුච්චති <pb M=.50/>। වෙදනාය… සඤ්ඤාය… සඞ්ඛාරෙසු… විඤ්ඤාණෙ යො ඡන්දො යො රාගො යා නන්දී යා තණ්හා, තත්ර සත්තො තත්ර විසත්තො, තස්මා ‘සත්තො’ති වුච්චතී”ති (සං॰ නි॰ 3.161; මහානි॰ 7)।
bod:අක්ඛරචින්තකා පන අත්ථං අවිචාරෙත්වා “නාමමත්තමෙත”න්ති ඉච්ඡන්ති। යෙපි අත්ථං විචාරෙන්ති, තෙ සත්වයොගෙන සත්තාති ඉච්ඡන්ති। තෙසං සත්තානං ආසයන්ති නිස්සයන්ති එත්ථාති ආසයො <pb V=.48/>, මිච්ඡාදිට්ඨියා සම්මාදිට්ඨියා වා කාමාදීහි නෙක්ඛම්මාදීහි වා පරිභාවිතස්ස චිත්තසන්තානස්සෙතං අධිවචනං। සත්තසන්තානෙ අනුසෙන්ති අනුපවත්තන්තීති අනුසයා, ථාමගතානං කාමරාගාදීනං එතං අධිවචනං। ආසයො ච අනුසයො <pb P=.56/> ච ආසයානුසයො। ජාතිග්ගහණෙන ච ද්වන්දසමාසවසෙන ච එකවචනං වෙදිතබ්බං। යස්මා චරිතාධිමුත්තියො ආසයානුසයසඞ්ගහිතා, තස්මා උද්දෙසෙ චරිතාධිමුත්තීසු ඤාණානි ආසයානුසයඤාණෙනෙව සඞ්ගහෙත්වා “ආසයානුසයෙ ඤාණ”න්ති වුත්තං।
bod:<b>යමකපාටිහීරෙ ඤාණ</b>න්ති එත්ථ අග්ගික්ඛන්ධඋදකධාරාදීනං අපුබ්බං අචරිමං සකිංයෙව පවත්තිතො යමකං, අස්සද්ධියාදීනං පටිපක්ඛධම්මානං හරණතො පාටිහීරං, යමකඤ්ච තං පාටිහීරඤ්චාති යමකපාටිහීරං।
bod:<b>මහාකරුණාසමාපත්තියා ඤාණ</b>න්ති එත්ථ පරදුක්ඛෙ සති සාධූනං හදයකම්පනං කරොතීති කරුණා, කිනාති වා පරදුක්ඛං හිංසති විනාසෙතීති කරුණා, කිරීයති වා දුක්ඛිතෙසු ඵරණවසෙන පසාරීයතීති කරුණා, ඵරණකම්මවසෙන කම්මගුණවසෙන ච මහතී කරුණා මහාකරුණා, සමාපජ්ජන්ති එතං මහාකාරුණිකාති සමාපත්ති, මහාකරුණා ච සා සමාපත්ති චාති මහාකරුණාසමාපත්ති, තස්සං මහාකරුණාසමාපත්තියං। තං සම්පයුත්තං වා ඤාණං।
bod:<b>සබ්බඤ්ඤුතඤ්ඤාණං අනාවරණඤාණ</b>න්ති එත්ථ පඤ්චනෙය්යපථප්පභෙදං සබ්බං අඤ්ඤාසීති සබ්බඤ්ඤූ, සබ්බඤ්ඤුස්ස භාවො සබ්බඤ්ඤුතා, සබ්බඤ්ඤුතා එව ඤාණං සබ්බඤ්ඤුතාඤාණන්ති වත්තබ්බෙ සබ්බඤ්ඤුතඤ්ඤාණන්ති වුත්තං। සඞ්ඛතාසඞ්ඛතාදිභෙදා සබ්බධම්මා හි සඞ්ඛාරො විකාරො ලක්ඛණං නිබ්බානං පඤ්ඤත්තීති පඤ්චෙව නෙය්යපථා හොන්ති। ආවජ්ජනපටිබද්ධත්තා එව හි නත්ථි තස්ස ආවරණන්ති තදෙව <b>අනාවරණඤාණ</b>න්ති වුච්චති (පටි॰ ම॰ අට්ඨ॰ 1.1.68)।
bod:<b>සබ්බත්ථ</b> <pb M=.51/> <b>අසඞ්ගමප්පටිහතමනාවරණඤාණ</b>න්ති එත්ථ අතීතානාගතපච්චුප්පන්නෙසු අසඞ්ගං සඞ්ගවිරහිතං අප්පටිහතං පටිපක්ඛවිරහිතං හුත්වා පවත්තං ආවරණවිරහිතං ඤාණං।
bod:<b>අනාගතම්පි ආදිසතී</b>ති –
gax:“ඉමස්මිං භද්දකෙ කප්පෙ, තයො ආසිංසු නායකා।
gae:අහමෙතරහි සම්බුද්ධො, මෙත්තෙය්යො චාපි හෙස්සතී”ති॥ ච –
ind:“අසීතිවස්සසහස්සායුකෙසු <pb V=.49/> <pb P=.57/>, භික්ඛවෙ, මනුස්සෙසු මෙත්තෙය්යො නාම භගවා ලොකෙ උප්පජ්ජිස්සති අරහං සම්මාසම්බුද්ධො විජ්ජාචරණසම්පන්නො”ති ච (දී॰ නි॰ 3.107) –
ind:“අථ ඛො, භික්ඛවෙ, සඞ්ඛො නාම රාජා යො සො යූපො රඤ්ඤා මහාපනාදෙන කාරාපිතො, තං යූපං උස්සාපෙත්වා අජ්ඣාවසිත්වා තං දත්වා විස්සජ්ජිත්වා සමණබ්රාහ්මණකපණද්ධිකවණිබ්බකයාචකානං දානං දත්වා මෙත්තෙය්යස්ස භගවතො අරහතො සම්මාසම්බුද්ධස්ස සන්තිකෙ කෙසමස්සුං ඔහාරෙත්වා කාසායානි වත්ථානි අච්ඡාදෙත්වා අගාරස්මා අනගාරියං පබ්බජිස්සතී”ති ච (දී॰ නි॰ 3.108) –
ind:“අනාගතෙ අට්ඨිස්සරො නාම පච්චෙකසම්බුද්ධො භවිස්සතී”ති (මි॰ ප॰ 4.1.3) ච, “සුමනිස්සරො නාම පච්චෙකසම්බුද්ධො භවිස්සතී”ති ච –
uni:ආදිනා නයෙන දෙවදත්තාදීනං අනාගතං ආචික්ඛති। <b>පච්චුප්පන්නම්පි ආදිසතී</b>ති ඉදං පාකටමෙව।
bod:82:<b>විභූතරූපසඤ්ඤිස්සා</b>ති සමතික්කන්තරූපසඤ්ඤිස්ස। <b>සබ්බකායප්පහායිනො</b>ති තදඞ්ගවික්ඛම්භනවසෙන සබ්බරූපකායපහායිනො, පහීනරූපභවපටිසන්ධිකස්සාති අධිප්පායො। <b>නත්ථි කිඤ්චීති පස්සතො</b>ති විඤ්ඤාණාභාවදස්සනෙන “නත්ථි කිඤ්චී”ති පස්සතො, ආකිඤ්චඤ්ඤායතනලාභිනොති වුත්තං හොති। <b>ඤාණං සක්කානුපුච්ඡාමී</b>ති සක්කාති භගවන්තං ආලපන්තො ආහ। තස්ස පුග්ගලස්ස ඤාණං පුච්ඡාමි, කීදිසං ඉච්ඡිතබ්බන්ති। <b>කථං නෙය්යා</b>ති කථඤ්ච සො නෙතබ්බො, කථමස්ස උත්තරිඤාණං උප්පාදෙතබ්බන්ති।
bod:<b>කතමා</b> <pb M=.52/> <b>රූපසඤ්ඤා</b>ති එත්ථ <b>රූපසඤ්ඤා</b>ති සඤ්ඤාසීසෙන වුත්තරූපාවචරඣානඤ්චෙව තදාරම්මණඤ්ච। රූපාවචරඣානම්පි හි රූපන්ති වුච්චති “රූපී රූපානි පස්සතී”තිආදීසු (ධ॰ ස॰ 248; පටි॰ ම॰ 1.209)। තස්ස ආරම්මණම්පි “බහිද්ධා රූපානි පස්සති සුවණ්ණදුබ්බණ්ණානී”තිආදීසු (ධ॰ ස॰ 223)। තස්මා ඉධ රූපෙ සඤ්ඤා රූපසඤ්ඤාති එවං සඤ්ඤාසීසෙන රූපාවචරඣානස්සෙතං අධිවචනං। රූපං සඤ්ඤා අස්සාති රූපසඤ්ඤා, රූපමස්ස නාමන්ති වුත්තං හොති। එවං පථවීකසිණාදිභෙදස්ස තදාරම්මණස්ස චෙතං අධිවචනන්ති වෙදිතබ්බං। ඉධ පන කුසලවිපාකකිරියවසෙන පඤ්චදසඣානසඞ්ඛාතා රූපසඤ්ඤා එව අධිප්පෙතා <pb V=.50/>। <b>රූපාවචරසමාපත්තිං</b> <pb P=.58/> <b>සමාපන්නස්ස වා</b>ති රූපාවචරකුසලජ්ඣානසමාපත්තිං සමාපන්නස්ස। <b>උපපන්නස්ස වා</b>ති විපාකජ්ඣානවසෙන තස්මිං භවෙ උපපන්නස්ස। <b>දිට්ඨධම්මසුඛවිහාරිස්ස වා</b>ති ඉමස්මිංයෙව අත්තභාවෙ කිරියාඣානං සමාපජ්ජිත්වා සුඛං උප්පාදෙත්වා විහරන්තස්ස। <b>අරූපසමාපත්තියො</b>ති ආකාසානඤ්චායතනාදීනි। <b>පටිලද්ධස්සා</b>ති උප්පාදෙත්වා ඨිතස්ස। <b>රූපසඤ්ඤා විභූතා හොන්තී</b>ති රූපසඤ්ඤා අපගතා හොන්ති। <b>විගතා</b>ති විනාසිතා। “අභාවිතා”තිපි පාඨො, සුන්දරො।
bod:<b>තදඞ්ගසමතික්කමා</b>ති තදඞ්ගප්පහානවසෙන අතික්කමෙන। <b>වික්ඛම්භනප්පහානෙන පහීනො</b>ති අරූපජ්ඣානපටිලාභෙන වික්ඛම්භනෙන පහීනො। <b>තස්ස රූපකායො</b>ති තස්ස අරූපසමාපත්තිපටිලාභිනො අරූපපුග්ගලස්ස රූපාවචරකායො।
bod:<b>ආකිඤ්චඤ්ඤායතන</b>න්ති එත්ථ නාස්ස කිඤ්චනන්ති අකිඤ්චනං, අන්තමසො සඞ්ගමත්තම්පි අස්ස අවසිට්ඨං නත්ථීති වුත්තං හොති। අකිඤ්චනස්ස භාවො ආකිඤ්චඤ්ඤං, ආකාසානඤ්චායතනවිඤ්ඤාණාපගමස්සෙතං අධිවචනං, තං ආකිඤ්චඤ්ඤං අධිට්ඨානට්ඨෙන ඉමිස්සා සඤ්ඤාය ආයතනන්ති ආකිඤ්චඤ්ඤායතනං, ආකාසෙ පවත්තිතවිඤ්ඤාණාපගමාරම්මණස්ස ඣානස්සෙතං අධිවචනං। <b>විඤ්ඤාණඤ්චායතනසමාපත්තිං සතො සමාපජ්ජිත්වා</b>ති තං විඤ්ඤාණඤ්චායතනං සතොකාරී හුත්වා සමාපජ්ජිත්වා। <b>තතො වුට්ඨහිත්වා</b>ති සතොකාරී හුත්වා තාය සමාපත්තියා වුට්ඨාය। <b>තඤ්ඤෙව විඤ්ඤාණ</b>න්ති තං ආකාසෙ පවත්තිතං මහග්ගතවිඤ්ඤාණං। <b>අභාවෙතී</b>ති විනාසෙති। <b>විභාවෙතී</b>ති විවිධා නාසෙති। <b>අන්තරධාපෙතී</b>ති අදස්සනං ගමෙති।
bod:<b>කථං</b> <pb M=.53/> <b>සො නෙතබ්බො</b>ති සො පුග්ගලො කෙනප්පකාරෙන ජානිතබ්බො। <b>විනෙතබ්බො</b>ති නානාවිධෙන ජානිතබ්බො। <b>අනුනෙතබ්බො</b>ති පුනප්පුනං චිත්තෙන කථං ගමයිතබ්බො।
bod:83:අථස්ස භගවා තාදිසෙ පුග්ගලෙ අත්තනො අප්පටිහතඤාණතං පකාසෙත්වා තං ඤාණං බ්යාකාතුං ගාථමාහ। තත්ථ <b>විඤ්ඤාණට්ඨිතියො සබ්බා, අභිජානං තථාගතො</b>ති අභිසඞ්ඛාරවසෙන චතස්සො පටිසන්ධිවසෙන සත්තාති එවං සබ්බා විඤ්ඤාණට්ඨිතියො අභිජානන්තො තථාගතො। <b>තිට්ඨන්තමෙනං ජානාතී</b>ති කම්මාභිසඞ්ඛාරවසෙන තිට්ඨමෙතං පුග්ගලං ජානාති <pb P=.59/> – “ආයතිං අයං එවංගතිකො භවිස්සතී”ති। <b>ධිමුත්ත</b>න්ති ආකිඤ්චඤ්ඤායතනාදීසු අධිමුත්තං। <b>තප්පරායණ</b>න්ති තම්මයං।
bod:<b>විඤ්ඤාණට්ඨිතියො</b>ති <pb V=.51/> පටිසන්ධිවිඤ්ඤාණස්ස ඨානානි සවිඤ්ඤාණකා ඛන්ධා එව। තත්ථ <b>සෙය්යථාපී</b>ති නිදස්සනත්ථෙ නිපාතො යථා මනුස්සාති අත්ථො। අපරිමාණෙසුපි හි චක්කවාළෙසු අපරිමාණානං මනුස්සානං වණ්ණසණ්ඨානාදිවසෙන ද්වෙපි එකසදිසා නත්ථි। යෙපි හි කත්ථචි යමකභාතරො වණ්ණෙන වා සණ්ඨානෙන වා සදිසා හොන්ති। තෙපි ආලොකිතවිලොකිතාදීහි විසදිසාව හොන්ති। තස්මා <b>“නානත්තකායා”</b>ති වුත්තා। පටිසන්ධිසඤ්ඤා පන නෙසං තිහෙතුකාපි දුහෙතුකාපි අහෙතුකාපි හොති। තස්මා <b>“නානත්තසඤ්ඤිනො”</b>ති වුත්තා। <b>එකච්චෙ ච දෙවා</b>ති ඡ කාමාවචරදෙවා। තෙසු හි කෙසඤ්චි කායො නීලො හොති, කෙසඤ්චි පීතකාදිවණ්ණො। සඤ්ඤා පන නෙසං තිහෙතුකාපි දුහෙතුකාපි හොති, අහෙතුකා න හොති। <b>එකච්චෙ ච විනිපාතිකා</b>ති චතුඅපායවිනිමුත්තා පුනබ්බසුමාතා යක්ඛිනී පියඞ්කරමාතා ඵුස්සමිත්තා ධම්මගුත්තාති එවමාදයො අඤ්ඤෙ ච වෙමානිකා පෙතා। එතෙසඤ්හි ඔදාතකාළමඞ්ගුරච්ඡවිසාමවණ්ණාදිවසෙන චෙව කිසථූලරස්සදීඝවසෙන ච කායො නානා හොති, මනුස්සානං විය තිහෙතුකදුහෙතුකාහෙතුකවසෙන සඤ්ඤාපි। තෙ පන දෙවා විය න මහෙසක්ඛා, කපණමනුස්සා විය අප්පෙසක්ඛා දුල්ලභඝාසච්ඡාදනා දුක්ඛපීළිතා විහරන්ති। එකච්චෙ කාළපක්ඛෙ දුක්ඛිතා ජුණ්හපක්ඛෙ සුඛිතා හොන්ති, තස්මා සුඛසමුස්සයතො විනිපතිතත්තා <b>විනිපාතිකා</b>ති වුත්තා। යෙ පනෙත්ථ තිහෙතුකා, තෙසං ධම්මාභිසමයොපි හොති පියඞ්කරමාතාදීනං විය।
bod:<b>බ්රහ්මකායිකා</b>ති <pb M=.54/> බ්රහ්මපාරිසජ්ජබ්රහ්මපුරොහිතමහාබ්රහ්මානො। <b>පඨමාභිනිබ්බත්තා</b>ති තෙ සබ්බෙපි පඨමජ්ඣානෙන නිබ්බත්තා। බ්රහ්මපාරිසජ්ජා පන පරිත්තෙන, බ්රහ්මපුරොහිතා මජ්ඣිමෙන, කායොව නෙසං විප්ඵාරිකතරො හොති। මහාබ්රහ්මානො පණීතෙන, කායො පන නෙසං අතිවිප්ඵාරිකතරො හොති। ඉති තෙ කායස්ස නානත්තා, පඨමජ්ඣානවසෙන සඤ්ඤාය එකත්තා <b>නානත්තකායා එකත්තසඤ්ඤිනො</b>ති වුත්තා। යථා ච තෙ, එවං චතූසු අපායෙසු සත්තා। නිරයෙසු හි කෙසඤ්චි ගාවුතං, කෙසඤ්චි අඩ්ඪයොජනං, කෙසඤ්චි තිගාවුතං අත්තභාවො හොති, දෙවදත්තස්ස <pb P=.60/> පන යොජනසතිකො ජාතො। තිරච්ඡානෙසුපි කෙචි ඛුද්දකා හොන්ති, කෙචි මහන්තා। පෙත්තිවිසයෙසුපි කෙචි සට්ඨිහත්ථා, කෙචි අසීතිහත්ථා හොන්ති, කෙචි සුවණ්ණා, කෙචි දුබ්බණ්ණා। තථා කාලකඤ්චිකා අසුරා। අපි චෙත්ථ දීඝපිට්ඨිකපෙතා නාම සට්ඨියොජනිකාපි හොන්ති। සඤ්ඤා පන සබ්බෙසම්පි අකුසලවිපාකාහෙතුකාව හොති। ඉති ආපායිකාපි <b>නානත්තකායා එකත්තසඤ්ඤිනො</b>ති සඞ්ඛං ගච්ඡන්ති।
bod:<b>ආභස්සරා</b>ති දණ්ඩඋක්කාය අච්චි විය එතෙසං සරීරතො ආභා ඡිජ්ජිත්වා ඡිජ්ජිත්වා පතන්තී විය සරති විසරතීති ආභස්සරා। තෙසු පඤ්චකනයෙ දුතියතතියජ්ඣානද්වයං පරිත්තං භාවෙත්වා <pb V=.52/> උපපන්නා <b>පරිත්තාභා</b> නාම හොන්ති। මජ්ඣිමං භාවෙත්වා උපපන්නා <b>අප්පමාණාභා</b> නාම හොන්ති। පණීතං භාවෙත්වා උපපන්නා ආභස්සරා නාම හොන්ති। ඉධ පන උක්කට්ඨපරිච්ඡෙදවසෙන සබ්බෙ ගහිතා। සබ්බෙසඤ්හි තෙසං කායො එකවිප්ඵාරොව හොති, සඤ්ඤා පන අවිතක්කවිචාරමත්තා ච අවිතක්කඅවිචාරා චාති නානා।
bod:<b>සුභකිණ්හා</b>ති සුභෙන වොකිණ්ණා, සුභෙන සරීරප්පභාවණ්ණෙන එකග්ඝනාති අත්ථො। එතෙසඤ්හි න ආභස්සරානං විය ඡිජ්ජිත්වා ඡිජ්ජිත්වා පභා ගච්ඡතීති। චතුක්කනයෙ තතියස්ස පඤ්චකනයෙ චතුක්කස්ස පරිත්තමජ්ඣිමපණීතස්ස ඣානස්ස වසෙන පරිත්තසුභඅප්පමාණසුභසුභකිණ්හා නාම හුත්වා නිබ්බත්තන්ති। ඉති සබ්බෙපි තෙ <b>එකත්තකායා</b> චෙව චතුත්ථජ්ඣානසඤ්ඤාය <b>එකත්තසඤ්ඤිනො</b> චාති වෙදිතබ්බා। <b>වෙහප්ඵලා</b>පි චතුත්ථවිඤ්ඤාණට්ඨිතිමෙව භජන්ති। <b>අසඤ්ඤසත්තා</b> විඤ්ඤාණාභාවා එත්ථ සඞ්ගහං න ගච්ඡන්ති, සත්තාවාසෙසු ගච්ඡන්ති।
bod:<b>සුද්ධාවාසා</b> <pb M=.55/> විවට්ටපක්ඛෙ ඨිතා, න සබ්බකාලිකා, කප්පසතසහස්සම්පි අසඞ්ඛ්යෙය්යම්පි බුද්ධසුඤ්ඤෙ ලොකෙ න උප්පජ්ජන්ති। සොළසකප්පසහස්සබ්භන්තරෙ බුද්ධෙසු උප්පන්නෙසුයෙව උප්පජ්ජන්ති। ධම්මචක්කපවත්තිස්ස (සං॰ නි॰ 5.1081; මහාව॰ 13; පටි॰ ම॰ 2.30) භගවතො ඛන්ධාවාරසදිසා හොන්ති। තස්මා නෙව විඤ්ඤාණට්ඨිතිං, න ච සත්තාවාසං භජන්ති। මහාසීවත්ථෙරො පන “න ඛො පන සො, සාරිපුත්ත, ආවාසො සුලභරූපො, යො මයා අනාවුට්ඨපුබ්බො ඉමිනා දීඝෙන අද්ධුනා අඤ්ඤත්ර සුද්ධාවාසෙහි දෙවෙහීති ඉමිනා <pb P=.61/> සුත්තෙන (ම॰ නි॰ 1.160) සුද්ධාවාසාපි චතුත්ථවිඤ්ඤාණට්ඨිතිං චතුත්ථසත්තාවාසඤ්ච භජන්තී”ති වදති, තං අප්පටිබාහිතත්තා සුත්තස්ස අනුඤ්ඤාතං (අ॰ නි॰ අට්ඨ॰ 3.7.44-45; පටි॰ ම॰ අට්ඨ॰ 1.1.21)।
bod:<b>සබ්බසො රූපසඤ්ඤානං සමතික්කමා</b>ති එත්ථ <b>සබ්බසො</b>ති සබ්බාකාරෙන, සබ්බාසං වා අනවසෙසානන්ති අත්ථො। <b>රූපසඤ්ඤාන</b>න්ති සඤ්ඤාසීසෙන වුත්තරූපාවචරජ්ඣානානඤ්චෙව තදාරම්මණානඤ්ච। රූපාවචරජ්ඣානම්පි හි රූපන්ති වුච්චති “රූපී රූපානි පස්සතී”තිආදීසු (ධ॰ ස॰ 248; පටි॰ ම॰ 1.209), තස්ස ආරම්මණම්පි “බහිද්ධා රූපානි පස්සති සුවණ්ණදුබ්බණ්ණානී”තිආදීසු (ධ॰ ස॰ 223)। තස්මා ඉධ “රූපෙ සඤ්ඤා රූපසඤ්ඤා”ති එවං සඤ්ඤාසීසෙන වුත්තරූපාවචරජ්ඣානස්සෙතං අධිවචනං। රූපං සඤ්ඤා අස්සාති රූපසඤ්ඤා, රූපමස්ස නාමන්ති වුත්තං හොති। එවං පථවීකසිණාදිභෙදස්ස තදාරම්මණස්ස චෙතං අධිවචනන්ති වෙදිතබ්බං।
bod:<b>සමතික්කමා</b>ති <pb V=.53/> විරාගා නිරොධා ච। කිං වුත්තං හොති? එතාසං කුසලවිපාකකිරියවසෙන පඤ්චදසන්නං ඣානසඞ්ඛාතානං රූපසඤ්ඤානං එතෙසඤ්ච පථවීකසිණාදිවසෙන අට්ඨන්නං ආරම්මණසඞ්ඛාතානං රූපසඤ්ඤානං සබ්බාකාරෙන අනවසෙසානං වා විරාගා ච නිරොධා ච විරාගහෙතු චෙව නිරොධහෙතු ච ආකාසානඤ්චායතනං උපසම්පජ්ජ විහරති। න හි සක්කා සබ්බසො අනතික්කන්තරූපසඤ්ඤෙන එතං උපසම්පජ්ජ විහරිතුන්ති। තත්ථ යස්මා ආරම්මණෙ අවිරත්තස්ස සඤ්ඤාසමතික්කමො න හොති, සමතික්කන්තාසු ච සඤ්ඤාසු ආරම්මණං සමතික්කන්තමෙව හොති। තස්මා ආරම්මණසමතික්කමං අවත්වා –
ind:“තත්ථ කතමා රූපසඤ්ඤා? රූපාවචරසමාපත්තිං සමාපන්නස්ස වා උපපන්නස්ස වා දිට්ඨධම්මසුඛවිහාරිස්ස වා සඤ්ඤා සඤ්ජානනා සඤ්ජානිතත්තං, <pb M=.56/> ඉමා වුච්චන්ති රූපසඤ්ඤායො। ඉමා රූපසඤ්ඤායො අතික්කන්තො හොති වීතික්කන්තො සමතික්කන්තො, තෙන වුච්චති සබ්බසො රූපසඤ්ඤානං සමතික්කමා”ති –
uni:එවං <b>විභඞ්ගෙ</b> (විභ॰ 602) සඤ්ඤානංයෙව සමතික්කමො වුත්තො। යස්මා පන ආරම්මණසමතික්කමෙන පත්තබ්බා එතා සමාපත්තියො, න එකස්මිංයෙව ආරම්මණෙ පඨමජ්ඣානාදීනි විය, තස්මා අයං ආරම්මණසමතික්කමවසෙනාපි අත්ථවණ්ණනා කතාති වෙදිතබ්බා।
bod:<b>පටිඝසඤ්ඤානං</b> <pb P=.62/> <b>අත්ථඞ්ගමා</b>ති චක්ඛාදීනං වත්ථූනං රූපාදීනං ආරම්මණානඤ්ච පටිඝාතෙන උප්පන්නා සඤ්ඤා පටිඝසඤ්ඤා, රූපසඤ්ඤාදීනං එතං අධිවචනං। යථාහ – “තත්ථ කතමා පටිඝසඤ්ඤා? රූපසඤ්ඤා සද්දසඤ්ඤා ගන්ධසඤ්ඤා රසසඤ්ඤා ඵොට්ඨබ්බසඤ්ඤා, ඉමා වුච්චන්ති පටිඝසඤ්ඤායො”ති (විභ॰ 603)। තාසං කුසලවිපාකානං පඤ්චන්නං අකුසලවිපාකානං පඤ්චන්නන්ති සබ්බසො දසන්නං පටිඝසඤ්ඤානං අත්ථඞ්ගමා පහානා අසමුප්පාදා, අප්පවත්තිං කත්වාති වුත්තං හොති।
bod:කාමඤ්චෙතා පඨමජ්ඣානාදීනි සමාපන්නස්සාපි න සන්ති, න හි තස්මිං සමයෙ පඤ්චද්වාරවසෙන චිත්තං පවත්තති, එවං සන්තෙපි අඤ්ඤත්ථ පහීනානං සුඛදුක්ඛානං චතුත්ථජ්ඣානෙ විය සක්කායදිට්ඨාදීනං තතියමග්ගෙ විය ච ඉමස්මිංයෙව ඣානෙ උස්සාහජනනත්ථං ඉමස්ස ඣානස්ස පසංසාවසෙන එතාසං එත්ථ වචනං වෙදිතබ්බං। අථ වා – කිඤ්චාපි තා රූපාවචරං සමාපන්නස්ස න සන්ති, අථ ඛො න පහීනත්තා න සන්ති, න හි රූපවිරාගාය රූපාවචරභාවනා සංවත්තති, රූපායත්තා ච එතාසං පවත්ති, අයං පන භාවනා රූපවිරාගාය සංවත්තති <pb V=.54/>। තස්මා තා එත්ථ “පහීනා”ති වත්තුං වට්ටති। න කෙවලඤ්ච වත්තුං, එකංසෙනෙව එවං ධාරෙතුම්පි වට්ටති। තාසඤ්හි ඉතො පුබ්බෙ අප්පහීනත්තායෙව “පඨමජ්ඣානං සමාපන්නස්ස සද්දො කණ්ටකො”ති (අ॰ නි॰ 10.72) වුත්තො භගවතා। ඉධ ච පහීනත්තායෙව අරූපසමාපත්තීනං ආනෙඤ්ජතා සන්තවිමොක්ඛතා ච වුත්තා – “ආළාරො ච කාලාමො අරූපං සමාපන්නො පඤ්චමත්තානි සකටසතානි නිස්සාය නිස්සාය අතික්කන්තානි නෙව අද්දස, න පන සද්දං අස්සොසී”ති (දී॰ නි॰ 2.192)।
bod:<b>නානත්තසඤ්ඤානං අමනසිකාරා</b>ති නානත්තෙ ගොචරෙ පවත්තානං සඤ්ඤානං, නානත්තානං වා සඤ්ඤානං। යස්මා හි එතා –
ind:“තත්ථ <pb M=.57/> කතමා නානත්තසඤ්ඤා? අසමාපන්නස්ස මනොධාතුසමඞ්ගිස්ස වා මනොවිඤ්ඤාණධාතුසමඞ්ගිස්ස වා සඤ්ඤා සඤ්ජානනා සඤ්ජානිතත්තං, ඉමා වුච්චන්ති නානත්තසඤ්ඤායො”ති (විභ॰ 604) –
uni:එවං <b>විභඞ්ගෙ</b> විභජිත්වා වුත්තාව ඉධ අධිප්පෙතා අසමාපන්නස්ස මනොධාතුමනොවිඤ්ඤාණධාතුසඞ්ගහිතා සඤ්ඤා රූපසද්දාදිභෙදෙ නානත්තෙ නානාසභාවෙ ගොචරෙ පවත්තන්ති। යස්මා චෙතා අට්ඨ කාමාවචරකුසලසඤ්ඤා ද්වාදස අකුසලසඤ්ඤා එකාදස <pb P=.63/> කාමාවචරකුසලවිපාකසඤ්ඤා ද්වෙ අකුසලවිපාකසඤ්ඤා එකාදස කාමාවචරකිරියසඤ්ඤාති එවං චතුචත්තාලීසම්පි සඤ්ඤා නානත්තා නානාසභාවා අඤ්ඤමඤ්ඤං අසදිසා, තස්මා “නානත්තසඤ්ඤා”ති වුත්තා। තාසං සබ්බසො නානත්තසඤ්ඤානං අමනසිකාරා අනාවජ්ජනා අසමන්නාහාරා අපච්චවෙක්ඛණා। යස්මා තා නාවජ්ජති න මනසිකරොති න පච්චවෙක්ඛති, තස්මාති වුත්තං හොති।
bod:යස්මා චෙත්ථ පුරිමා රූපසඤ්ඤා පටිඝසඤ්ඤා ච ඉමිනා ඣානෙන නිබ්බත්තෙ භවෙපි න විජ්ජන්ති, පගෙව තස්මිං භවෙ ඉමං ඣානං උපසම්පජ්ජ විහරණකාලෙ, තස්මා තාසං “සමතික්කමා අත්ථඞ්ගමා”ති ද්වෙධාපි අභාවොයෙව වුත්තො। නානත්තසඤ්ඤාසු පන යස්මා අට්ඨ කාමාවචරකුසලසඤ්ඤා නව කිරියසඤ්ඤා දස අකුසලසඤ්ඤාති, ඉමා සත්තවීසති සඤ්ඤා ඉමිනා ඣානෙන නිබ්බත්තෙ භවෙ විජ්ජන්ති, තස්මා තාසං “අමනසිකාරා”ති වුත්තන්ති වෙදිතබ්බං। තත්රාපි හි ඉමං ඣානං උපසම්පජ්ජ විහරන්තො තාසං අමනසිකාරායෙව උපසම්පජ්ජ විහරති, තා පන මනසිකරොන්තො අසමාපන්නො හොතීති। සඞ්ඛෙපතො චෙත්ථ “රූපසඤ්ඤානං සමතික්කමා”ති ඉමිනා සබ්බරූපාවචරධම්මානං පහානං වුත්තං। “පටිඝසඤ්ඤානං අත්ථඞ්ගමා නානත්තසඤ්ඤානං අමනසිකාරා”ති <pb V=.55/> ඉමිනා සබ්බෙසං කාමාවචරචිත්තචෙතසිකානඤ්ච පහානං අමනසිකාරො ච වුත්තොති වෙදිතබ්බො (පටි॰ ම॰ අට්ඨ॰ 2.1.213)।
bod:ඉති භගවා පන්නරසන්නං රූපසඤ්ඤානං සමතික්කමෙන දසන්නං පටිඝසඤ්ඤානං අත්ථඞ්ගමෙන චතුචත්තාලීසාය නානත්තසඤ්ඤානං අමනසිකාරෙනාති තීහි පදෙහි ආකාසානඤ්චායතනසමාපත්තියා වණ්ණං කථෙසි। කිං කාරණාති චෙ? සොතූනං උස්සාහජනනත්ථඤ්චෙව පලොභනත්ථඤ්ච। සචෙ හි කෙචි <pb M=.58/> අපණ්ඩිතා වදෙය්යුං – “සත්ථා ආකාසානඤ්චායතනසමාපත්තිං නිබ්බත්තෙථාති වදති, කො නු ඛො එතාය නිබ්බත්තිතාය අත්ථො, කො ආනිසංසො”ති। “තෙ එවං වත්තුං මා ලභන්තූ”ති ඉමෙහි ආකාරෙහි සමාපත්තියා වණ්ණං කථෙසි। තඤ්හි නෙසං සුත්වා එවං භවිස්සති – “එවං සන්තා කිර අයං සමාපත්ති එවං පණීතා, නිබ්බත්තෙස්සාම න”න්ති, අථස්සා නිබ්බත්තනත්ථාය උස්සාහං කරිස්සන්තීති।
bod:පලොභනත්ථඤ්චාපි තෙසං එතිස්සා වණ්ණං කථෙසි විසකණ්ටකවාණිජොවිය, විසකණ්ටකවාණිජො නාම ගුළවාණිජො වුච්චති। සො කිර ගුළඵාණිතඛණ්ඩසක්කරාදීනි <pb P=.64/> සකටෙන ආදාය පච්චන්තගාමං ගන්ත්වා “විසකණ්ටකං ගණ්හථ, විසකණ්ටකං ගණ්හථා”ති උග්ඝොසෙසි। තං සුත්වා ගාමිකා “විසං නාම කක්ඛළං, යො නං ඛාදති, සො මරති, කණ්ටකොපි විජ්ඣිත්වා මාරෙති, උභොපෙතෙ කක්ඛළා, කො එත්ථ ආනිසංසො”ති ගෙහද්වාරානි ථකෙසුං, දාරකෙ ච පලාපෙසුං। තං දිස්වා වාණිජො “අවොහාරකුසලා ඉමෙ ගාමිකා, හන්ද නෙ උපායෙන ගණ්හාපෙමී”ති “අතිමධුරං ගණ්හථ, අතිසාදුං ගණ්හථ, ගුළං ඵාණිතං සක්කරං සමග්ඝං ලබ්භති, කූටමාසකකූටකහාපණාදීහිපි ලබ්භතී”ති උග්ඝොසෙසි। තං සුත්වා ගාමිකා හට්ඨපහට්ඨා නික්ඛන්තා බහුම්පි මූලං දත්වා ගහෙසුං।
bod:තත්ථ වාණිජස්ස “විසකණ්ටකං ගණ්හථා”ති උග්ඝොසනං විය භගවතො “ආකාසානඤ්චායතනසමාපත්තිං නිබ්බත්තෙථා”ති වචනං। “උභොපෙතෙ කක්ඛළා, කො එත්ථ ආනිසංසො”ති ගාමිකානං චින්තනං විය “භගවා ‘ආකාසානඤ්චායතනං නිබ්බත්තෙථා’ති ආහ, කො නු ඛො එත්ථ ආනිසංසො, නාස්ස ගුණං ජානාමා”ති සොතූනං චින්තනං। අථස්ස වාණිජස්ස “අතිමධුරං ගණ්හථා”තිආදිවචනං විය භගවතො රූපසඤ්ඤාසමතික්කමනාදිකං ආනිසංසප්පකාසනං। ඉදඤ්හි සුත්වා තෙ බහුම්පි මූලං දත්වා ගාමිකා විය ගුළං “ඉමිනා ආනිසංසෙන පලොභිතචිත්තා මහන්තම්පි උස්සාහං කත්වා ඉමං සමාපත්තිං නිබ්බත්තෙස්සන්තී”ති උස්සාහජනනත්ථං පලොභනත්ථඤ්ච කථෙසි।
bod:<b>ආකාසානඤ්චායතනූපගා</b>ති <pb V=.56/> <pb M=.59/> එත්ථ නාස්ස අන්තොති අනන්තං, ආකාසං අනන්තං ආකාසානන්තං, ආකාසානන්තං එව ආකාසානඤ්චං, තං ආකාසානඤ්චං අධිට්ඨානට්ඨෙන ආයතනමස්ස සසම්පයුත්තධම්මස්ස ඣානස්ස දෙවානං දෙවායතනමිවාති ආකාසානඤ්චායතනං। කසිණුග්ඝාටිමාකාසස්සෙතං අධිවචනං। තත්ථ ඣානං නිබ්බත්තෙත්වා පටිසන්ධිවසෙන ආකාසානඤ්චායතනභවං උපගතා ආකාසානඤ්චායතනූපගා। ඉතො පරෙසු විසෙසමත්තමෙව වණ්ණයිස්සාම (ධ॰ ස॰ අට්ඨ॰ 265, 1436-7)।
bod:<b>ආකාසානඤ්චායතනං සමතික්කම්මා</b>ති එත්ථ තාව පුබ්බෙ වුත්තනයෙන ආකාසානඤ්චං ආයතනමස්ස අධිට්ඨානට්ඨෙනාති ඣානම්පි ආකාසානඤ්චායතනං, වුත්තනයෙනෙව ආරම්මණම්පි। එවමෙතං ඣානඤ්ච ආරම්මණඤ්චාති උභයම්පි <pb P=.65/> අප්පවත්තිකරණෙන ච අමනසිකරණෙන ච සමතික්කමිත්වාව යස්මා ඉදං විඤ්ඤාණඤ්චායතනං උපසම්පජ්ජ විහරිතබ්බං, තස්මා උභයම්පෙතං එකජ්ඣං කත්වා “ආකාසානඤ්චායතනං සමතික්කම්මා”ති ඉදං වුත්තන්ති වෙදිතබ්බං।
bod:<b>විඤ්ඤාණඤ්චායතනූපගා</b>ති එත්ථ පන “අනන්ත”න්ති මනසිකාතබ්බවසෙන නාස්ස අන්තොති අනන්තං, අනන්තමෙව ආනඤ්චං, විඤ්ඤාණං ආනඤ්චං “විඤ්ඤාණානඤ්ච”න්ති අවත්වා “විඤ්ඤාණඤ්ච”න්ති වුත්තං। අයඤ්හෙත්ථ රුළ්හීසද්දො। තදෙව විඤ්ඤාණඤ්චං අධිට්ඨානට්ඨෙන ආයතනන්ති විඤ්ඤාණඤ්චායතනං। තත්ථ ඣානං නිබ්බත්තෙත්වා විඤ්ඤාණඤ්චායතනභවං උපගතා විඤ්ඤාණඤ්චායතනූපගා।
bod:<b>විඤ්ඤාණඤ්චායතනං සමතික්කම්මා</b>ති එත්ථපි පුබ්බෙ වුත්තනයෙනෙව විඤ්ඤාණඤ්චං ආයතනමස්ස අධිට්ඨානට්ඨෙනාති ඣානම්පි විඤ්ඤාණඤ්චායතනං, වුත්තනයෙනෙව ච ආරම්මණම්පි। එවමෙතං ඣානඤ්ච ආරම්මණඤ්චාති උභයම්පි අප්පවත්තිකරණෙන ච අමනසිකරණෙන ච සමතික්කමිත්වාව යස්මා ඉදං ආකිඤ්චඤ්ඤායතනං උපසම්පජ්ජ විහරිතබ්බං, තස්මා උභයම්පෙතං එකජ්ඣං කත්වා “විඤ්ඤාණඤ්චායතනං සමතික්කම්මා”ති ඉදං වුත්තන්ති වෙදිතබ්බං।
bod:<b>ආකිඤ්චඤ්ඤායතනූපගා</b>ති එත්ථ පන නාස්ස කිඤ්චනන්ති අකිඤ්චනං, අන්තමසො භඞ්ගමත්තම්පි අස්ස අවසිට්ඨං නත්ථීති වුත්තං හොති। අකිඤ්චනස්ස භාවො ආකිඤ්චඤ්ඤං, ආකාසානඤ්චායතනවිඤ්ඤාණාපගමස්සෙතං අධිවචනං। තං ආකිඤ්චඤ්ඤං අධිට්ඨානට්ඨෙන ආයතනන්ති ආකිඤ්චඤ්ඤායතනං। තත්ථ ඣානං නිබ්බත්තෙත්වා ආකිඤ්චඤ්ඤායතනභවං උපගතා ආකිඤ්චඤ්ඤායතනූපගා। <b>අයං සත්තමවිඤ්ඤාණට්ඨිතී</b>ති <pb M=.60/> ඉමං සත්තමං පටිසන්ධිවිඤ්ඤාණස්ස ඨානං ජානාති <pb V=.57/>। නෙවසඤ්ඤානාසඤ්ඤායතනං යථෙව සඤ්ඤාය, එවං විඤ්ඤාණස්සාපි සුඛුමත්තා නෙව විඤ්ඤාණං නාවිඤ්ඤාණං, තස්මා විඤ්ඤාණට්ඨිතීසු න වුත්තං।
bod:<b>අභූත</b>න්ති අභූතත්ථං “රූපං අත්තා”තිආදිවචනං। තං විපල්ලාසභාවතො <b>අතච්ඡං</b>। දිට්ඨිනිස්සයතො <b>අනත්ථසඤ්හිතං</b>। අථ වා <b>අභූත</b>න්ති අසන්තං අවිජ්ජමානං। අචොරස්සෙව “ඉදං තෙ චොරිකාය ආභතං, න ඉදං තුය්හං ඝරෙ ධන”න්තිආදිවචනං। <b>අතච්ඡ</b>න්ති අතථාකාරං අඤ්ඤථා සන්තං। <b>අනත්ථසඤ්හිත</b>න්ති න ඉධලොකත්ථං වා පරලොකත්ථං <pb P=.66/> වා නිස්සිතං। <b>න තං තථාගතො බ්යාකරොතී</b>ති තං අනිය්යානිකකථං තථාගතො න කථෙති। <b>භූතං තච්ඡං අනත්ථසඤ්හිත</b>න්ති රාජකථාදිතිරච්ඡානකථං। <b>භූතං තච්ඡං අත්ථසඤ්හිත</b>න්ති අරියසච්චසන්නිස්සිතං। <b>තත්ර කාලඤ්ඤූ තථාගතො හොතී</b>ති තස්මිං තතියබ්යාකරණෙ තස්ස පඤ්හස්ස බ්යාකරණත්ථාය තථාගතො කාලඤ්ඤූ හොති। මහාජනස්ස ආදානකාලං ගහණකාලං ජානිත්වා සහෙතුකං සකාරණං කත්වා යුත්තපත්තකාලෙයෙව බ්යාකරොතීති අත්ථො।
bod:යුත්තපත්තකාලෙ වදතීති <b>කාලවාදී</b>। භූතං සභාවං වදතීති <b>භූතවාදී</b>। පරමත්ථං නිබ්බානං වදතීති <b>අත්ථවාදී</b>। මග්ගඵලධම්මං වදතීති <b>ධම්මවාදී</b>। සංවරාදිවිනයං වදතීති <b>විනයවාදී</b>। තත්ථ දිට්ඨන්ති අපරිමාණාසු ලොකධාතූසු අපරිමාණානං සත්තානං චක්ඛුද්වාරෙසු ආපාථං ආගච්ඡන්තං රූපාරම්මණං නාම අත්ථි, තං සබ්බාකාරතො ජානාති පස්සති। එවං ජානතා පස්සතා ච තෙන තං ඉට්ඨානිට්ඨාදිවසෙන වා දිට්ඨසුතමුතවිඤ්ඤාතෙසු ලබ්භමානකපදවසෙන වා “කතමං තං රූපං රූපායතනං? යං රූපං චතුන්නං මහාභූතානං උපාදාය වණ්ණනිභා සනිදස්සනං සප්පටිඝං නීලං පීතක”න්තිආදිනා (ධ॰ ස॰ 617-618) නයෙන අනෙකෙහි නාමෙහි තෙරසහි වාරෙහි ද්විපඤ්ඤාසාය නයෙහි විභජ්ජමානං තථමෙව හොති විතථං නත්ථි। එස නයො සොතද්වාරාදීසුපි। ආපාථමාගච්ඡන්තෙසු සද්දාදීසු තෙසං විවිධං දස්සෙතුං <b>“දිට්ඨං සුත”</b>න්ති ආහ। තත්ථ <b>දිට්ඨ</b>න්ති රූපායතනං। <b>සුත</b>න්ති සද්දායතනං। <b>මුත</b>න්ති පත්වා ගහෙතබ්බතො ගන්ධායතනං රසායතනං ඵොට්ඨබ්බායතනං। <b>විඤ්ඤාත</b>න්ති සුඛදුක්ඛාදිධම්මාරම්මණං। <b>පත්ත</b>න්ති පරියෙසිත්වා වා අපරියෙසිත්වා වා පත්තං। <b>පරියෙසිත</b>න්ති <pb M=.61/> පත්තං වා අපත්තං වා පරියෙසිතං। <b>අනුවිචරිතං මනසා</b>ති චිත්තෙන අනුසඤ්චරිතං।
bod:<b>තථාගතෙන අභිසම්බුද්ධ</b>න්ති ඉමිනා එතං දස්සෙති – යඤ්හි අපරිමාණාසු ලොකධාතූසු ඉමස්ස සදෙවකස්ස ලොකස්ස නීලං පීතකන්තිආදි රූපාරම්මණං චක්ඛුද්වාරෙ ආපාථං ආගච්ඡති, “අයං සත්තො ඉමස්මිං ඛණෙ ඉමං නාම රූපාරම්මණං දිස්වා සුමනො <pb P=.67/> වා දුම්මනො වා මජ්ඣත්තො වා <pb V=.58/> ජාතො”ති සබ්බං තං තථාගතස්ස එවං අභිසම්බුද්ධං। තථා යං අපරිමාණාසු ලොකධාතූසු ඉමස්ස සදෙවකස්ස ලොකස්ස භෙරිසද්දො මුදිඞ්ගසද්දොතිආදි සද්දාරම්මණං සොතද්වාරෙ ආපාථං ආගච්ඡති, මූලගන්ධො තචගන්ධොතිආදි ගන්ධාරම්මණං ඝානද්වාරෙ ආපාථං ආගච්ඡති, මූලරසො ඛන්ධරසොතිආදි රසාරම්මණං ජිව්හාද්වාරෙ ආපාථං ආගච්ඡති, කක්ඛළං මුදුකන්තිආදි පථවීධාතුතෙජොධාතුවායොධාතුභෙදං ඵොට්ඨබ්බාරම්මණං කායද්වාරෙ ආපාථං ආගච්ඡති, “අයං සත්තො ඉමස්මිං ඛණෙ ඉමං නාම ඵොට්ඨබ්බාරම්මණං ඵුසිත්වා සුමනො වා දුම්මනො වා මජ්ඣත්තො වා ජාතො”ති සබ්බං තං තථාගතස්ස එවං අභිසම්බුද්ධං। තථා යං අපරිමාණාසු ලොකධාතූසු ඉමස්ස සදෙවකස්ස ලොකස්ස සුඛදුක්ඛාදිභෙදං ධම්මාරම්මණං මනොද්වාරස්ස ආපාථං ආගච්ඡති, “අයං සත්තො ඉමස්මිං ඛණෙ ඉමං නාම ධම්මාරම්මණං විජානිත්වා සුමනො වා දුම්මනො වා මජ්ඣත්තො වා ජාතො”ති සබ්බං තං තථාගතස්ස එවං අභිසම්බුද්ධං।
bod:යඤ්හි, චුන්ද, ඉමෙසං සත්තානං දිට්ඨං සුතං මුතං විඤ්ඤාතං, තත්ථ තථාගතෙන අදිට්ඨං වා අසුතං වා අමුතං වා අවිඤ්ඤාතං වා නත්ථි, ඉමස්ස පන මහාජනස්ස පරියෙසිත්වා අපත්තම්පි අත්ථි, අපරියෙසිත්වා අපත්තම්පි අත්ථි, පරියෙසිත්වා පත්තම්පි අත්ථි, අපරියෙසිත්වා පත්තම්පි අත්ථි, සබ්බම්පි තථාගතස්ස අසම්පත්තං නාම නත්ථි ඤාණෙන අසච්ඡිකතං। <b>තස්මා තථාගතොති වුච්චතී</b>ති යං තථා ලොකෙන ගතං, තස්ස තථෙව ගතත්තා තථාගතොති වුච්චතීති। පාළියං පන “අභිසම්බුද්ධ”න්ති වුත්තං, තං ගතසද්දෙන එකත්ථං। ඉමිනා නයෙන සබ්බවාරෙසු තථාගතොති නිගමස්ස අත්ථො වෙදිතබ්බො (දී॰ නි॰ අට්ඨ॰ 3.188; අ॰ නි॰ අට්ඨ॰ 2.4.23)।
bod:“යඤ්ච, චුන්ද, රත්තිං තථාගතො අනුත්තරං සම්මාසම්බොධිං අභිසම්බුජ්ඣති, යඤ්ච රත්තිං අනුපාදිසෙසාය නිබ්බානධාතුයා පරිනිබ්බායති, යං <pb M=.62/> එතස්මිං අන්තරෙ භාසති ලපති නිද්දිසති, සබ්බං තං තථෙව හොති, නො අඤ්ඤථා, තස්මා තථාගතොති වුච්චතී”ති –
bod:එත්ථ යං රත්තිං භගවා බොධිමණ්ඩෙ අප්පරාජිතපල්ලඞ්කෙ නිසින්නො තිණ්ණං <pb P=.68/> මාරානං මත්ථකං මද්දිත්වා අනුත්තරසම්මාසම්බොධිං අභිසම්බුද්ධො, යඤ්ච රත්තිං යමකසාලානමන්තරෙ අනුපාදිසෙසාය නිබ්බානධාතුයා පරිනිබ්බායි, එත්ථන්තරෙ පඤ්චචත්තාලීසවස්සපරිමාණෙ කාලෙ පඨමබොධියාපි මජ්ඣිමබොධියාපි පච්ඡිමබොධියාපි යං භගවතා භාසිතං සුත්තං ගෙය්යං…පෙ॰… වෙදල්ලං, තං සබ්බං අත්ථතො ච බ්යඤ්ජනතො ච අනුපවජ්ජං අනූනමනධිකං සබ්බාකාරපරිපුණ්ණං රාගමදනිම්මදනං දොසමොහමදනිම්මදනං නත්ථි, තත්ථ වාළග්ගමත්තම්පි අවක්ඛලිතං, සබ්බං තං එකමුද්දිකාය ලඤ්ඡිතං විය, එකනාළියා මිතං විය, එකතුලාය තුලිතං විය ච තථමෙව හොති <pb V=.59/> විතථං නත්ථි। තෙනාහ – “යඤ්ච, චුන්ද, රත්තිං තථාගතො…පෙ॰… සබ්බං තං තථමෙව හොති, නො අඤ්ඤථා තස්මා තථාගතොති වුච්චතී”ති। ගදඅත්ථො හි එත්ථ ගතසද්දො।
bod:අපි ච – ආගදනං ආගදො, වචනන්ති අත්ථො। තථො අවිපරීතො ආගදො අස්සාති ද-කාරස්ස ත-කාරං කත්වා ගතොති එවමෙතස්මිං අත්ථෙ පදසිද්ධි වෙදිතබ්බා।
bod:“යථාවාදී, චුන්ද…පෙ॰… වුච්චතී”ති එත්ථ භගවතො වාචාය කායො අනුලොමෙති කායස්සපි වාචා, තස්මා භගවා යථාවාදී තථාකාරී, යථාකාරී තථාවාදී ච හොති, එවංභූතස්ස චස්ස යථා වාචා, කායොපි තථා ගතො පවත්තොති අත්ථො। යථා ච කායො, වාචාපි තථා ගතා පවත්තාති තථාගතොති එවමෙත්ථ පදසිද්ධි වෙදිතබ්බා।
bod:<b>අභිභූ අනභිභූතො</b>ති උපරි භවග්ගං හෙට්ඨා අවීචිපරියන්තං අපරිමාණාසු ලොකධාතූසු සබ්බසත්තෙ අභිභවති සීලෙනපි සමාධිනාපි පඤ්ඤායපි විමුත්තියාපි න තස්ස තුලා වා පමාණං වා අත්ථි। අතුලො අප්පමෙය්යො අනුත්තරො රාජරාජා දෙවදෙවො සක්කානං අතිසක්කො බ්රහ්මානං අතිබ්රහ්මා। <b>අඤ්ඤදත්ථූ</b>ති එකංසත්ථෙ නිපාතො। දක්ඛතීති <b>දසො</b>। වසං වත්තෙතීති වසවත්තී।
bod:තත්රායං <pb M=.63/> පදසිද්ධි වෙදිතබ්බා – අගදො විය අගදො, කො පනෙස? දෙසනාවිලාසො චෙව පුඤ්ඤුස්සයො ච। තෙන හෙස මහානුභාවො භිසක්කො දිබ්බාගදෙන සප්පෙ විය සබ්බපරප්පවාදිනො <pb P=.69/> සදෙවකඤ්ච ලොකං අභිභවති। ඉති සබ්බලොකාභිභවනෙ තථො අවිපරීතො දෙසනාවිලාසමයො චෙව පුඤ්ඤුස්සයො ච අගදො අස්සාති ද-කාරස්ස ත-කාරං කත්වා තථාගතොති වෙදිතබ්බො (දී॰ නි॰ අට්ඨ॰ 1.7)।
bod:<b>ඉධත්ථඤ්ඤෙව ජානාති කම්මාභිසඞ්ඛාරවසෙනා</b>ති අපුඤ්ඤාභිසඞ්ඛාරවසෙන ඉධත්ථඤ්ඤෙව ජානාති। <b>කායස්ස භෙදා පරං මරණා</b>ති උපාදින්නඛන්ධභෙදා මරණතො පරං। <b>අපාය</b>න්තිආදීසු වුඩ්ඪිසඞ්ඛාතසුඛසාතතො අයා අපෙතත්තා අපායො। දුක්ඛස්ස ගති පටිසරණන්ති <b>දුග්ගති</b>। දුක්කරකාරිනො එත්ථ විනිපතන්තීති <b>විනිපාතො</b>। නිරතිඅට්ඨෙන නිරස්සාදට්ඨෙන <b>නිරයො</b>। තං <b>අපායං…පෙ॰… නිරයං। උපපජ්ජිස්සතී</b>ති පටිසන්ධිවසෙන උප්පජ්ජිස්සති। <b>තිරච්ඡානයොනි</b>න්ති තිරියං අඤ්චන්තීති තිරච්ඡානා, තෙසං යොනි තිරච්ඡානයොනි, තං තිරච්ඡානයොනිං। <b>පෙත්තිවිසය</b>න්ති පච්චභාවං පත්තානං විසයොති පෙත්තිවිසයො, තං පෙත්තිවිසයං। මනසො උස්සන්නතාය මනුස්සා <pb V=.60/>, තෙසු <b>මනුස්සෙසු</b>। ඉතො පරං <b>කම්මාභිසඞ්ඛාරවසෙනා</b>ති එත්ථ පුඤ්ඤාභිසඞ්ඛාරවසෙන අත්ථො ගහෙතබ්බො।
bod:<b>ආසවානං ඛයා</b>ති ආසවානං විනාසෙන। <b>අනාසවං චෙතොවිමුත්ති</b>න්ති ආසවවිරහිතං අරහත්තඵලසමාධිං। <b>පඤ්ඤාවිමුත්ති</b>න්ති අරහත්තඵලපඤ්ඤං। අරහත්තඵලසමාධි රාගවිරාගා චෙතොවිමුත්ති, අරහත්තඵලපඤ්ඤා අවිජ්ජාවිරාගා පඤ්ඤාවිමුත්තීති වෙදිතබ්බා। තණ්හාචරිතෙන වා අප්පනාඣානබලෙන කිලෙසෙ වික්ඛම්භෙත්වා අධිගතං අරහත්තඵලං රාගවිරාගා චෙතොවිමුත්ති, දිට්ඨිචරිතෙන උපචාරජ්ඣානමත්තං නිබ්බත්තෙත්වා විපස්සිත්වා අධිගතං අරහත්තඵලං අවිජ්ජාවිරාගා පඤ්ඤාවිමුත්ති। අනාගාමිඵලං වා කාමරාගං සන්ධාය රාගවිරාගා චෙතොවිමුත්ති, අරහත්තඵලං සබ්බප්පකාරතො අවිජ්ජාවිරාගා පඤ්ඤාවිමුත්ති।
bod:<b>ආකිඤ්චඤ්ඤායතනං ධිමුත්තන්ති විමොක්ඛෙනා</b>ති කෙනට්ඨෙන විමොක්ඛො වෙදිතබ්බොති? අධිමුච්චනට්ඨෙන। කො අයං අධිමුච්චනට්ඨො <pb P=.70/> නාම? පච්චනීකධම්මෙහි ච සුට්ඨු විමුච්චනට්ඨො, ආරම්මණෙ ච අභිරතිවසෙන සුට්ඨු විමුච්චනට්ඨො, පිතු <pb M=.64/> අඞ්කෙ විස්සට්ඨඅඞ්ගපච්චඞ්ගස්ස දාරකස්ස සයනං විය අනිග්ගහිතභාවෙන නිරාසඞ්කතාය ආරම්මණෙ පවත්තීති වුත්තං හොති। එවරූපෙන විමොක්ඛෙන <b>ධිමුත්ත</b>න්ති। විඤ්ඤාණඤ්චායතනං මුඤ්චිත්වා ආකිඤ්චඤ්ඤායතනෙ නිරාසඞ්කවසෙන ධිමුත්තං අල්ලීනං। <b>තත්රාධිමුත්ත</b>න්ති තස්මිං සමාධිම්හි අල්ලීනං। <b>තදධිමුත්ත</b>න්ති තස්මිං ඣානෙ අධිමුත්තං। <b>තදාධිපතෙය්ය</b>න්ති තං ඣානං ජෙට්ඨකං। <b>රූපාධිමුත්තො</b>තිආදීනි පඤ්ච කාමගුණගරුකවසෙන වුත්තානි। <b>කුලාධිමුත්තො</b>තිආදීනි තීණි ඛත්තියාදිකුලගරුකවසෙන වුත්තානි। <b>ලාභාධිමුත්තො</b>තිආදීනි අට්ඨ ලොකධම්මවසෙන වුත්තානි। <b>ධීවරාධිමුත්තො</b>තිආදීනි චත්තාරි පච්චයවසෙන වුත්තානි। <b>සුත්තන්තාධිමුත්තො</b>තිආදීනි පිටකත්තයවසෙන වුත්තානි। <b>ආරඤ්ඤකඞ්ගාධිමුත්තො</b>තිආදීනි ධුතඞ්ගසමාදානවසෙන වුත්තානි। <b>පඨමජ්ඣානාධිමුත්තො</b>තිආදීනි පටිලාභවසෙන වුත්තානි।
bod:<b>කම්මපරායණ</b>න්ති අභිසඞ්ඛාරවසෙන। <b>විපාකපරායණ</b>න්ති පවත්තිවසෙන। <b>කම්මගරුක</b>න්ති චෙතනාගරුකං। <b>පටිසන්ධිගරුක</b>න්ති උපපත්තිගරුකං।
bod:84:<b>ආකිඤ්චඤ්ඤාසම්භවං ඤත්වා</b>ති ආකිඤ්චඤ්ඤායතනසමාපත්තිතො වුට්ඨහිත්වා ආකිඤ්චඤ්ඤායතනජනකකම්මාභිසඞ්ඛාරං ඤත්වා “කින්ති පලිබොධො අය”න්ති। <b>නන්දිසංයොජනං ඉතී</b>ති යා චතුත්ථඅරූපරාගසඞ්ඛාතා නන්දී තඤ්ච සංයොජනං ඤත්වා। <b>තතො තත්ථ විපස්සතී</b>ති අථ <pb V=.61/> තත්ථ ආකිඤ්චඤ්ඤායතනසමාපත්තිතො වුට්ඨහිත්වා තං සමාපත්තිං අනිච්චාදිවසෙන විපස්සති। <b>එතං ඤාණං තථං තස්සා</b>ති එතං තස්ස පුග්ගලස්ස එවං විපස්සතො අනුක්කමෙන උප්පන්නං අරහත්තඤාණං අවිපරීතං। <b>වුසීමතො</b>ති වුසිතවන්තස්ස। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච පුබ්බසදිසො එව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:පොසාලමාණවසුත්තනිද්දෙසවණ්ණනා නිට්ඨිතා।
sub:15:මොඝරාජමාණවසුත්තනිද්දෙසවණ්ණනා
bod:85:පන්නරසමෙ <pb P=.71/> <pb M=.65/> මොඝරාජසුත්තෙ – <b>ද්වාහ</b>න්ති ද්වෙ වාරෙ අහං। සො හි පුබ්බෙ අජිතසුත්තස්ස (සු॰ නි॰ 1038 ආදයො) ච තිස්සමෙත්තෙය්යසුත්තස්ස (සු॰ නි॰ 1046 ආදයො) ච අවසානෙ ද්වික්ඛත්තුං භගවන්තං පුච්ඡි, භගවා පනස්ස ඉන්ද්රියපරිපාකං ආගමයමානො න බ්යාකාසි। තෙනාහ – “ද්වාහං සක්කං අපුච්ඡිස්ස”න්ති। <b>යාවතතියඤ්ච දෙවීසි, බ්යාකරොතීති මෙ සුත</b>න්ති යාවතතියඤ්ච සහධම්මිකං පුට්ඨො විසුද්ධිදෙවභූතො ඉසි භගවා සම්මාසම්බුද්ධො බ්යාකරොතීති එවං මෙ සුතං। ගොධාවරීතීරෙයෙව කිර සො එවමස්සොසි। තෙනාහ – “බ්යාකරොතීති මෙ සුත”න්ති। ඉමිස්සා ගාථාය නිද්දෙසෙ යං වත්තබ්බං සියා, තං හෙට්ඨා වුත්තනයං එව।
bod:86:<b>අයං ලොකො</b>ති මනුස්සලොකො। <b>පරො ලොකො</b>ති තං ඨපෙත්වා අවසෙසො। <b>සදෙවකො</b>ති බ්රහ්මලොකං ඨපෙත්වා අවසෙසො උපපත්තිදෙවසම්මුතිදෙවයුත්තො। “බ්රහ්මලොකො සදෙවකො”ති එතං වා “සදෙවකො ලොකො”තිආදිනයනිදස්සනමත්තං। තෙන සබ්බොපි තථාවුත්තප්පකාරලොකො වෙදිතබ්බො।
bod:87:<b>එවං අභික්කන්තදස්සාවි</b>න්ති එවං අග්ගදස්සාවිං, සදෙවකස්ස ලොකස්ස අජ්ඣාසයාධිමුත්තිගතිපරායණාදීනි පස්සිතුං සමත්ථන්ති දස්සෙති।
bod:88:<b>සුඤ්ඤතො ලොකං අවෙක්ඛස්සූ</b>ති අවසියපවත්තසල්ලක්ඛණවසෙන වා තුච්ඡසඞ්ඛාරසමනුපස්සනාවසෙන <pb V=.62/> වාති ද්වීහාකාරෙහි සුඤ්ඤතො ලොකං පස්ස। <b>අත්තානුදිට්ඨිං ඌහච්චා</b>ති සක්කායදිට්ඨිං උද්ධරිත්වා।
bod:<b>ලුජ්ජතී</b>ති භිජ්ජති। චක්ඛතීති <b>චක්ඛු</b>। තදෙතං සසම්භාරචක්ඛුනො සෙතමණ්ඩලපරික්ඛිත්තස්ස කණ්හමණ්ඩලස්ස මජ්ඣෙ අභිමුඛෙ ඨිතානං සරීරසණ්ඨානුප්පත්තිදෙසභූතෙ දිට්ඨමණ්ඩලෙ චක්ඛුවිඤ්ඤාණාදීනං යථාරහං වත්ථුද්වාරභාවං සාධයමානං තිට්ඨති। රූපයන්තීති <b>රූපා,</b> වණ්ණවිකාරමාපජ්ජන්තා හදයඞ්ගතභාවං පකාසෙන්තීති අත්ථො। චක්ඛුතො පවත්තං විඤ්ඤාණං <pb P=.72/>, චක්ඛුස්ස වා චක්ඛුසන්නිස්සිතං වා විඤ්ඤාණං <b>චක්ඛුවිඤ්ඤාණං</b>। චක්ඛුතො පවත්තො සම්ඵස්සො <b>චක්ඛුසම්ඵස්සො। චක්ඛුසම්ඵස්සපච්චයා</b>ති චක්ඛුවිඤ්ඤාණසම්පයුත්තඵස්සපච්චයා। <b>වෙදයිත</b>න්ති <pb M=.66/> වින්දනං, වෙදනාති අත්ථො। තදෙව සුඛයතීති <b>සුඛං,</b> යස්ස උප්පජ්ජති, තං සුඛිතං කරොතීති අත්ථො। සුට්ඨු වා ඛාදති, ඛනති ච කායචිත්තාබාධන්ති <b>සුඛං</b>। දුක්ඛයතීති <b>දුක්ඛං</b>। යස්ස උප්පජ්ජති, තං දුක්ඛිතං කරොතීති අත්ථො। න දුක්ඛං න සුඛන්ති <b>අදුක්ඛමසුඛං। ම</b>-කාරො සන්ධිපදවසෙන වුත්තො। සො පන චක්ඛුසම්ඵස්සෙ අත්තනා සම්පයුත්තාය වෙදනාය සහජාතඅඤ්ඤමඤ්ඤනිස්සයවිපාකආහාරසම්පයුත්තඅත්ථිඅවිගතවසෙන අට්ඨධා පච්චයො හොති, සම්පටිච්ඡනසම්පයුත්තාය අනන්තරසමනන්තරූපනිස්සයනත්ථිවිගතවසෙන පඤ්චධා, සන්තීරණාදිසම්පයුත්තානං උපනිස්සයවසෙනෙව පච්චයො හොති।
bod:සුණාතීති <b>සොතං,</b> තං සසම්භාරසොතබිලස්ස අන්තො තනුතම්බලොමාචිතෙ අඞ්ගුලිවෙධකසණ්ඨානෙ පදෙසෙ සොතවිඤ්ඤාණාදීනං යථාරහං වත්ථුද්වාරභාවං සාධයමානං තිට්ඨති। සද්දීයන්තීති <b>සද්දා,</b> උදාහරීයන්තීති අත්ථො। ඝායතීති <b>ඝානං,</b> තං සසම්භාරඝානබිලස්ස අන්තො අජපදසණ්ඨානෙ පදෙසෙ ඝානවිඤ්ඤාණාදීනං යථාරහං වත්ථුද්වාරභාවං සාධයමානං තිට්ඨති। ගන්ධියන්තීති <b>ගන්ධා,</b> අත්තනො වත්ථුං සූචියන්තීති අත්ථො। ජීවිතං අව්හායතීති <b>ජිව්හා,</b> සායනට්ඨෙන වා <b>ජිව්හා</b>। සා සසම්භාරජිව්හාය අතිඅග්ගමූලපස්සානි වජ්ජෙත්වා උපරිමතලමජ්ඣෙ භින්නඋප්පලදලග්ගසණ්ඨානෙ පදෙසෙ ජිව්හාවිඤ්ඤාණාදීනං යථාරහං වත්ථුද්වාරභාවං සාධයමානා තිට්ඨති। රසන්ති තෙ සත්තාති <b>රසා,</b> අස්සාදෙන්තීති අත්ථො।
bod:කුච්ඡිතානං ආසවධම්මානං ආයොති <b>කායො</b>। ආයොති උප්පත්තිදෙසො। සො යාවතා ඉමස්මිං කායෙ උපාදින්නපවත්ති නාම අත්ථි, තත්ථ යෙභුය්යෙන කායප්පසාදො කායවිඤ්ඤාණාදීනං යථාරහං වත්ථුද්වාරභාවං සාධයමානො තිට්ඨති। ඵුසියන්තීති <b>ඵොට්ඨබ්බා</b>। මනතීති <b>මනො,</b> විජානාතීති අත්ථො। අත්තනො ලක්ඛණං ධාරෙන්තීති <b>ධම්මා। මනො</b>ති සහාවජ්ජනභවඞ්ගං। <b>ධම්මා</b>ති නිබ්බානං මුඤ්චිත්වා <pb V=.63/> අවසෙසා ධම්මාරම්මණධම්මා। <b>මනොවිඤ්ඤාණ</b>න්ති <pb P=.73/> ජවනමනොවිඤ්ඤාණං। <b>මනොසම්ඵස්සො</b>ති තංසම්පයුත්තො ඵස්සො, සො සම්පයුත්තාය වෙදනාය විපාකපච්චයවජ්ජෙහි සෙසෙහි සත්තහි පච්චයෙහි පච්චයො හොති। අනන්තරාය තෙහෙව සෙසානං උපනිස්සයෙනෙව පච්චයො හොති।
bod:<b>අවසියපවත්තසල්ලක්ඛණවසෙන වා</b>ති අවසො හුත්වා පවත්තසඞ්ඛාරෙ පස්සනවසෙන ඔලොකනවසෙනාති අත්ථො। <b>රූපෙ වසො න ලබ්භතී</b>ති රූපස්මිං <pb M=.67/> වසවත්තිභාවො ඉස්සරභාවො න ලබ්භති। <b>වෙදනා</b>දීසුපි එසෙව නයො।
bod:<b>නායං, භික්ඛවෙ, කායො තුම්හාක</b>න්ති අත්තනි සති අත්තනියං නාම හොති, අත්තායෙව ච නත්ථි। තස්මා “නායං, භික්ඛවෙ, කායො තුම්හාක”න්ති ආහ। <b>නාපි අඤ්ඤෙස</b>න්ති අඤ්ඤො නාම පරෙසං අත්තා। තස්මිං සති අඤ්ඤෙසං නාම සියා, සොපි නත්ථි। තස්මා “නාපි අඤ්ඤෙස”න්ති ආහ। <b>පුරාණමිදං, භික්ඛවෙ, කම්ම</b>න්ති නයිදං පුරාණකම්මමෙව, පුරාණකම්මනිබ්බත්තො පනෙස කායො। තස්මා පච්චයවොහාරෙන එවං වුත්තො। <b>අභිසඞ්ඛත</b>න්තිආදි කම්මවොහාරස්සෙව වසෙන පුරිමලිඞ්ගසභාවතාය වුත්තං। අයං පනෙත්ථ අත්ථො – <b>අභිසඞ්ඛත</b>න්ති පච්චයෙහි කතොති දට්ඨබ්බො। <b>අභිසඤ්චෙතයිත</b>න්ති චෙතනාවත්ථුකො, චෙතනාමූලකොති දට්ඨබ්බො। <b>වෙදනිය</b>න්ති වෙදනාය වත්ථූති දට්ඨබ්බො।
bod:<b>රූපෙ සාරො න ලබ්භතී</b>ති රූපස්මිං නිච්චාදිසාරො න ලබ්භති। <b>වෙදනා</b>දීසුපි එසෙව නයො। <b>රූපං අස්සාරං නිස්සාර</b>න්ති රූපං අස්සාරං සාරවිරහිතඤ්ච। <b>සාරාපගත</b>න්ති සාරතො අපගතං। <b>නිච්චසාරසාරෙන වා</b>ති භඞ්ගං අතික්කමිත්වා පවත්තමානෙන නිච්චසාරෙන වා। කස්සචි නිච්චසාරස්ස අභාවතො නිච්චසාරෙන සාරො නත්ථි। <b>සුඛසාරසාරෙන වා</b>ති ඨිතිසුඛං අතික්කමිත්වා පවත්තමානස්ස කස්සචි සුඛසාරස්ස අභාවතො සුඛසාරසාරෙන වා। <b>අත්තසාරසාරෙන වා</b>ති අත්තත්තනියසාරසාරෙන වා। <b>නිච්චෙන වා</b>ති භඞ්ගං අතික්කමිත්වා පවත්තමානස්ස කස්සචි නිච්චස්ස අභාවතො නිච්චෙන වා। <b>ධුවෙන වා</b>ති විජ්ජමානකාලෙපි පච්චයායත්තවුත්තිතාය ථිරස්ස කස්සචි අභාවතො ධුවෙන වා। <b>සස්සතෙන වා</b>ති අබ්බොච්ඡින්නස්ස සබ්බකාලෙ විජ්ජමානස්ස කස්සචි අභාවතො සස්සතෙන වා। <b>අවිපරිණාමධම්මෙන වා</b>ති ජරාභඞ්ගවසෙන අවිපරිණාමපකතිකස්ස කස්සචි අභාවතො අවිපරිණාමධම්මෙන වා।
bod:<b>චක්ඛු</b> <pb P=.74/> <b>සුඤ්ඤං අත්තෙන වා අත්තනියෙන වා</b>ති “කාරකො වෙදකො සයංවසී”ති එවං පරිකප්පිකෙන අත්තනා වා අත්තාභාවතොයෙව අත්තනො සන්තකෙන පරික්ඛාරෙන ච සුඤ්ඤං। සබ්බං චක්ඛාදිලොකියධම්මජාතං <pb V=.64/> යස්මා අත්තා ච එත්ථ නත්ථි, අත්තනියඤ්ච එත්ථ නත්ථි, තස්මා “සුඤ්ඤ”න්ති වුච්චතීති අත්ථො <pb M=.68/>। ලොකුත්තරාපි ධම්මා අත්තත්තනියෙහි සුඤ්ඤායෙව, සුඤ්ඤාතීතධම්මා නත්ථීති වුත්තං හොති। තස්මිං ධම්මෙ අත්තත්තනියසාරස්ස නත්ථිභාවො වුත්තො හොති। ලොකෙ ච “සුඤ්ඤං ඝරං සුඤ්ඤො ඝටො”ති වුත්තො ඝරස්ස ඝටස්ස ච නත්ථිභාවො න හොති, තස්මිං ඝටෙ ච අඤ්ඤස්ස නත්ථිභාවො වුත්තො හොති। භගවතා ච ඉති යම්පි කොචි තත්ථ න හොති, තෙන තං සුඤ්ඤං। යං පන තත්ථ අවසිට්ඨං හොති, තං සන්තං ඉදමත්ථීති පජානාතීති අයමෙවත්ථො වුත්තො। තථා <b>ඤායගන්ථෙ සද්දගන්ථෙ</b> ච අයමෙවත්ථො। ඉති ඉමස්මිං සුත්තෙ අනත්තලක්ඛණමෙව කථිතං। <b>අනිස්සරියතො</b>ති අත්තනො ඉස්සරියෙ අවසවත්තනතො। <b>අකාමකාරියතො</b>ති අත්තනො අකාමං අරුචිකරණවසෙන। <b>අපාපුණියතො</b>ති ඨාතුං පතිට්ඨාභාවතො। <b>අවසවත්තනතො</b>ති අත්තනො වසෙ අවත්තනතො। <b>පරතො</b>ති අනිච්චතො පච්චයායත්තවුත්තිතො। <b>විවිත්තතො</b>ති නිස්සරතො।
bod:<b>සුද්ධ</b>න්ති කෙවලං ඉස්සරකාලපකතීහි විනා කෙවලං පච්චයායත්තපවත්තිවසෙන පවත්තමානං සුද්ධං නාම। අත්තනියවිරහිතො සුද්ධධම්මපුඤ්ජොති ච। <b>සුද්ධං ධම්මසමුප්පාදං, සුද්ධං සඞ්ඛාරසන්තති</b>න්ති සුද්ධං පස්සන්තස්ස ජානන්තස්ස සඞ්ඛාරානං සන්තතිං අබ්බොච්ඡින්නසඞ්ඛාරසන්තතිං। තථෙව සුද්ධං පස්සන්තස්ස සඞ්ඛාරාදීනි, එකට්ඨානි ආදරෙන ද්වත්තික්ඛත්තුං වුත්තානි। එවං පස්සන්තස්ස මරණමුඛෙ භයං න හොති। <b>ගාමණී</b>ති ආලපනං। <b>තිණකට්ඨසමං ලොක</b>න්ති ඉමං උපාදින්නක්ඛන්ධසඞ්ඛාතං ලොකං। යදා තිණකට්ඨසමං පඤ්ඤාය පස්සති। යථා අරඤ්ඤෙ තිණකට්ඨාදීසු ගණ්හන්තෙසු අත්තානං වා අත්තනියං වා ගණ්හාතීති න හොති, තෙසු වා තිණකට්ඨාදීසු සයමෙව නස්සන්තෙසුපි <pb P=.75/> විනස්සන්තෙසුපි අත්තා නස්සති, අත්තනියො නස්සතීති න හොති। එවං ඉමස්මිං කායෙපි නස්සන්තෙ වා විනස්සන්තෙ වා අත්තා වා අත්තනියං වා භිජ්ජතීති අපස්සන්තො පඤ්ඤාය තිණකට්ඨසමං පස්සතීති වුච්චති। <b>නාඤ්ඤං පත්ථයතෙ කිඤ්චි, අඤ්ඤත්රප්පටිසන්ධියා</b>ති පටිසන්ධිවිරහිතං නිබ්බානං ඨපෙත්වා අඤ්ඤං භවං වා අත්තභාවං වා න පත්ථෙති।
bod:<b>රූපං සමන්නෙසතී</b>ති රූපස්ස සාරං පරියෙසති। <b>අහන්ති වා</b>ති දිට්ඨිවසෙන। <b>මමන්ති වා</b>ති තණ්හාවසෙන। <b>අස්මීති වා</b>ති මානවසෙන। <b>තම්පි තස්ස න හොතී</b>ති තං තිවිධම්පි තස්ස පුග්ගලස්ස න හොති।
bod:<b>ඉධා</b>ති <pb M=.69/> දෙසාපදෙසෙ නිපාතො, ස්වායං කත්ථචි ලොකං උපාදාය වුච්චති। යථාහ – “ඉධ තථාගතො ලොකෙ උප්පජ්ජතී”ති (සං॰ නි॰ 3.78; අ॰ නි॰ 4.33)। කත්ථචි සාසනං <pb V=.65/>। යථාහ – “ඉධෙව, භික්ඛවෙ, සමණො, ඉධ දුතියො සමණො”ති (ම॰ නි॰ 1.139; දී॰ නි॰ 2.214)। කත්ථචි ඔකාසං। යථාහ –
gax:“ඉධෙව තිට්ඨමානස්ස, දෙවභූතස්ස මෙ සතො।
gae:පුනරායු ච මෙ ලද්ධො, එවං ජානාහි මාරිසා”ති॥ (දී॰ නි॰ 2.369)।
bod:කත්ථචි පදපූරණමත්තමෙව। යථාහ – “ඉධාහං, භික්ඛවෙ, භුත්තාවී අස්සං පවාරිතො”ති (ම॰ නි॰ 1.30)। ඉධ පන ලොකං උපාදාය වුත්තොති වෙදිතබ්බො। <b>අස්සුතවා පුථුජ්ජනො</b>ති එත්ථ පන ආගමාධිගමාභාවා ඤෙය්යො “අස්සුතවා”ඉති। යස්ස හි ඛන්ධධාතුආයතනපච්චයාකාරසතිපට්ඨානාදීසු උග්ගහපරිපුච්ඡාවිනිච්ඡයරහිතත්තා දිට්ඨිපටිසෙධකො නෙව ආගමො, පටිපත්තියා අධිගන්තබ්බස්ස අනධිගතත්තා නෙව අධිගමො අත්ථි, සො ආගමාධිගමාභාවා ඤෙය්යො “අස්සුතවා” ඉති। ස්වායං –
gax:පුථූනං ජනනාදීහි, කාරණෙහි පුථුජ්ජනො।
gae:පුථුජ්ජනන්තොගධත්තා, පුථුවායං ජනො ඉති॥ (දී॰ නි॰ අට්ඨ॰ 1.7; ම॰ නි॰ අට්ඨ॰ 1.2; අ॰ නි॰ අට්ඨ॰ 1.1.51; පටි॰ ම॰ අට්ඨ॰ 2.1.130)।
bod:සො හි පුථූනං නානප්පකාරානං කිලෙසාදීනං ජනනාදීහිපි කාරණෙහි <b>පුථුජ්ජනො</b>। යථාහ – පුථු කිලෙසෙ ජනෙන්තීති පුථුජ්ජනා <pb P=.76/>, පුථු අවිහතසක්කායදිට්ඨිකාති පුථුජ්ජනා, පුථු සත්ථාරානං මුඛුල්ලොකිකාති පුථුජ්ජනා, පුථු සබ්බගතීහි අවුට්ඨිතාති පුථුජ්ජනා, පුථු නානාභිසඞ්ඛාරෙ අභිසඞ්ඛරොන්තීති පුථුජ්ජනා, පුථු නානාඔඝෙහි වුය්හන්තීති පුථුජ්ජනා, පුථු නානාසන්තාපෙහි සන්තප්පෙන්තීති පුථුජ්ජනා, පුථු නානාපරිළාහෙහි පරිඩය්හන්තීති පුථුජ්ජනා, පුථු පඤ්චසු කාමගුණෙසු රත්තා ගිද්ධා ගධිතා මුඤ්ඡිතා අජ්ඣොසන්නා ලග්ගා ලග්ගිතා පලිබුද්ධාති පුථුජ්ජනා, පුථු පඤ්චහි නීවරණෙහි ආවුටා නිවුටා ඔවුටා පිහිතා පටිච්ඡන්නා පටිකුජ්ජිතාති පුථුජ්ජනා (මහානි॰ 51, 94), පුථූනං වා ගණනපථමතීතානං අරියධම්මපරම්මුඛානං නීචධම්මසමාචාරානං ජනානං අන්තොගධත්තාපි පුථුජ්ජනා, පුථුව අයං විසුංයෙව සඞ්ඛ්යං ගතො, විසංසට්ඨො <pb M=.70/> සීලසුතාදිගුණයුත්තෙහි අරියෙහි ජනොතිපි පුථුජ්ජනො। එවමෙතෙහි “අස්සුතවා පුථුජ්ජනො”ති ද්වීහි පදෙහි යෙ තෙ –
gax:“දුවෙ <pb V=.66/> පුථුජ්ජනා වුත්තා, බුද්ධෙනාදිච්චබන්ධුනා।
gae:අන්ධො පුථුජ්ජනො එකො, කල්යාණෙකො පුථුජ්ජනො”ති॥ (දී॰ නි॰ අට්ඨ॰ 1.7; ම॰ නි॰ අට්ඨ॰ 1.2; සං॰ නි॰ අට්ඨ॰ 2.2.61; අ॰ නි॰ අට්ඨ॰ 1.1.51; පටි॰ ම॰ අට්ඨ॰ 2.1.130; ධ॰ ස॰ අට්ඨ॰ 1007) –
uni:ද්වෙ පුථුජ්ජනා වුත්තා, තෙසු අන්ධපුථුජ්ජනො වුත්තො හොතීති වෙදිතබ්බො।
bod:<b>අරියානං අදස්සාවී</b>තිආදීසු <b>අරියා</b>ති ආරකත්තා කිලෙසෙහි, අනයෙ න ඉරියනතො, අයෙ ඉරියනතො, සදෙවකෙන ච ලොකෙන අරණීයතො බුද්ධා ච පච්චෙකබුද්ධා ච බුද්ධසාවකා ච වුච්චන්ති, බුද්ධා එව වා ඉධ අරියා। යථාහ – “සදෙවකෙ, භික්ඛවෙ, ලොකෙ…පෙ॰… තථාගතො අරියොති වුච්චතී”ති (සං॰ නි॰ 5.1098)।
bod:<b>සප්පුරිසා</b>ති එත්ථ පන පච්චෙකබුද්ධා තථාගතසාවකා ච “සප්පුරිසා”ති වෙදිතබ්බා। තෙ හි ලොකුත්තරගුණයොගෙන සොභනා පුරිසාති සප්පුරිසා। සබ්බෙව වා එතෙ ද්විධාපි වුත්තා। බුද්ධාපි හි අරියා ච සප්පුරිසා ච පච්චෙකබුද්ධාපි බුද්ධසාවකාපි। යථාහ –
gax:“යො වෙ කතඤ්ඤූ කතවෙදි ධීරො, කල්යාණමිත්තො දළ්හභත්ති ච හොති।
gae:දුඛිතස්ස සක්කච්ච කරොති කිච්චං, තථාවිධං සප්පුරිසං වදන්තී”ති॥ (ම॰ නි॰ අට්ඨ॰ 1.2; පටි॰ ම॰ අට්ඨ॰ 2.1.130; ධ॰ ස॰ අට්ඨ॰ 1007)।
bod:“කල්යාණමිත්තො <pb P=.77/> දළ්හභත්ති ච හොතී”ති එත්තාවතා හි බුද්ධසාවකො වුත්තො। කතඤ්ඤුතාදීහි පච්චෙකබුද්ධා බුද්ධාති, යො ඉමෙසං අරියානං අදස්සනසීලො, න ච දස්සනෙ සාධුකාරී, සො <b>අරියානං අදස්සාවී</b>ති වෙදිතබ්බො। සො චක්ඛුනා අදස්සාවී, ඤාණෙන අදස්සාවීති දුවිධො, තෙසු ඤාණෙන අදස්සාවී ඉධ අධිප්පෙතො। මංසචක්ඛුනා හි දිබ්බචක්ඛුනා වා අරියා දිට්ඨාපි අදිට්ඨාව හොන්ති තෙසං චක්ඛුනා වණ්ණමත්තගහණතො, න අරියභාවගොචරතො। සොණසිඞ්ගාලාදයොපි චක්ඛුනා අරියෙ පස්සන්ති, න ච තෙ අරියානං දස්සාවිනො।
bod:තත්රිදං <pb M=.71/> වත්ථු – චිත්තලපබ්බතවාසිනො කිර ඛීණාසවත්ථෙරස්ස උපට්ඨාකො වුඩ්ඪපබ්බජිතො එකදිවසං <pb V=.67/> ථෙරෙන සද්ධිං පිණ්ඩාය චරිත්වා ථෙරස්ස පත්තචීවරං ගහෙත්වා පිට්ඨිතො ආගච්ඡන්තො ථෙරං පුච්ඡි – “අරියා නාම, භන්තෙ, කීදිසා”ති? ථෙරො ආහ – “ඉධෙකච්චො මහල්ලකො අරියානං පත්තචීවරං ගහෙත්වා වත්තපටිපත්තිං කත්වා සහ චරන්තොපි නෙව අරියෙ ජානාති, එවං දුජ්ජානා, ආවුසො, අරියා”ති। එවං වුත්තෙපි සො නෙව අඤ්ඤාසි। තස්මා චක්ඛුනා දස්සනං න දස්සනං, ඤාණෙන දස්සනමෙව දස්සනං। යථාහ – “අලං තෙ, වක්කලි, කිං තෙ ඉමිනා පූතිකායෙන දිට්ඨෙන, යො ඛො, වක්කලි, ධම්මං පස්සති, සො මං පස්සතී”ති (සං॰ නි॰ 3.87)। තස්මා චක්ඛුනා පස්සන්තොපි ඤාණෙන අරියෙහි දිට්ඨං අනිච්චාදිලක්ඛණං අපස්සන්තො, අරියානං අධිගතඤ්ච ධම්මං අනධිගච්ඡන්තො, අරියකරධම්මානං අරියභාවස්ස ච අදිට්ඨත්තා “අරියානං අදස්සාවී”ති වෙදිතබ්බො।
bod:<b>අරියධම්මස්ස අකොවිදො</b>ති සතිපට්ඨානාදිභෙදෙ අරියධම්මෙ අකුසලො। <b>අරියධම්මෙ අවිනීතො</b>ති එත්ථ පන –
gax:දුවිධො විනයො නාම, එකමෙකෙත්ථ පඤ්චධා।
gae:අභාවතො තස්ස අයං, “අවිනීතො”ති වුච්චති॥ (ම॰ නි॰ අට්ඨ॰ 1.2; සු॰ නි॰ අට්ඨ॰ 1.උරගසුත්තවණ්ණනා; පටි॰ ම॰ අට්ඨ॰ 2.1.130; ධ॰ ස॰ අට්ඨ॰ 1007)।
bod:අයඤ්හි <pb P=.78/> සංවරවිනයො පහානවිනයොති දුවිධො විනයො। එත්ථ ච දුවිධෙපි විනයෙ එකමෙකොපි විනයො පඤ්චධා භිජ්ජති। <b>සංවරවිනයො</b>පි හි සීලසංවරො සතිසංවරො ඤාණසංවරො ඛන්තිසංවරො වීරියසංවරොති පඤ්චවිධො। <b>පහානවිනයො</b>පි තදඞ්ගප්පහානං වික්ඛම්භනප්පහානං සමුච්ඡෙදප්පහානං පටිප්පස්සද්ධිප්පහානං නිස්සරණප්පහානන්ති පඤ්චවිධො।
bod:තත්ථ “ඉමිනා පාතිමොක්ඛසංවරෙන උපෙතො හොති සමුපෙතො”ති (විභ॰ 511) අයං <b>සීලසංවරො</b>। “රක්ඛති චක්ඛුන්ද්රියං, චක්ඛුන්ද්රියෙ සංවරං ආපජ්ජතී”ති (ම॰ නි॰ 1.295; සං॰ නි॰ 4.239; අ॰ නි॰ 3.16) අයං <b>සතිසංවරො</b>।
gax:“යානි <pb M=.72/> සොතානි ලොකස්මිං, (අජිතාති භගවා,)
gax:සති තෙසං නිවාරණං।
gae:සොතානං සංවරං බ්රූමි, පඤ්ඤායෙතෙ පිධිය්යරෙ”ති॥ (සු॰ නි॰ 1041; චූළනි॰ අජිතමාණවපුච්ඡානිද්දෙස 4; නෙත්ති॰ 11, 45; ධ॰ ස॰ අට්ඨ॰ 1007) –
uni:අයං <pb V=.68/> <b>ඤාණසංවරො</b>। “ඛමො හොති සීතස්ස උණ්හස්සා”ති (ම॰ නි॰ 1.24; අ॰ නි॰ 4.114; 6.58) අයං <b>ඛන්තිසංවරො</b>। “උප්පන්නං කාමවිතක්කං නාධිවාසෙතී”ති (ම॰ නි॰ 1.26; අ॰ නි॰ 4.114; 6.58) අයං <b>වීරියසංවරො</b>। සබ්බොපි චායං සංවරො යථාසකං සංවරිතබ්බානං විනෙතබ්බානඤ්ච කායදුච්චරිතාදීනං සංවරණතො “සංවරො”, විනයනතො “විනයො”ති වුච්චති। එවං තාව සංවරවිනයො පඤ්චධා භිජ්ජතීති වෙදිතබ්බො।
bod:තථා යං නාමරූපපරිච්ඡෙදාදීසු විපස්සනාඤාණෙසු පටිපක්ඛභාවතො දීපාලොකෙනෙව තමස්ස, තෙන තෙන විපස්සනාඤාණෙන තස්ස තස්ස අනත්ථස්ස පහානං। සෙය්යථිදං – නාමරූපවවත්ථානෙන සක්කායදිට්ඨියා, පච්චයපරිග්ගහෙන අහෙතුවිසමහෙතුදිට්ඨීනං, තස්සෙව අපරභාගෙන කඞ්ඛාවිතරණෙන කථංකථීභාවස්ස, කලාපසම්මසනෙන “අහං මමා”ති ගාහස්ස, මග්ගාමග්ගවවත්ථානෙන අමග්ගෙ මග්ගසඤ්ඤාය, උදයදස්සනෙන උච්ඡෙදදිට්ඨියා, වයදස්සනෙන සස්සතදිට්ඨියා, භයදස්සනෙන සභයෙ අභයසඤ්ඤාය, ආදීනවදස්සනෙන අස්සාදසඤ්ඤාය, නිබ්බිදානුපස්සනාය අභිරතිසඤ්ඤාය <pb P=.79/>, මුඤ්චිතුකම්යතාඤාණෙන අමුඤ්චිතුකාමතාය, උපෙක්ඛාඤාණෙන අනුපෙක්ඛාය, අනුලොමෙන ධම්මට්ඨිතියං නිබ්බානෙ ච පටිලොමභාවස්ස, ගොත්රභුනා සඞ්ඛාරනිමිත්තග්ගාහස්ස පහානං। එතං <b>තදඞ්ගප්පහානං</b> නාම।
bod:යං පන උපචාරප්පනාභෙදෙන සමාධිනා පවත්තිභාවනිවාරණතො ඝටප්පහාරෙනෙව උදකපිට්ඨෙ සෙවාලස්ස තෙසං තෙසං නීවරණාදිධම්මානං පහානං, එතං <b>වික්ඛම්භනප්පහානං</b> නාම। යං චතුන්නං අරියමග්ගානං භාවිතත්තා තංතංමග්ගවතො අත්තනො අත්තනො සන්තානෙ “දිට්ඨිගතානං පහානායා”තිආදිනා (ධ॰ ස॰ 277; විභ॰ 628) නයෙන වුත්තස්ස සමුදයපක්ඛියස්ස කිලෙසගණස්ස අච්චන්තඅප්පවත්තිභාවෙන පහානං, ඉදං <b>සමුච්ඡෙදප්පහානං</b> නාම। යං පන ඵලක්ඛණෙ පටිප්පස්සද්ධත්තං කිලෙසානං, එතං <b>පටිප්පස්සද්ධිප්පහානං</b> නාම। යං සබ්බසඞ්ඛතනිස්සටත්තා <pb M=.73/> පහීනසබ්බසඞ්ඛතං නිබ්බානං, එතං <b>නිස්සරණප්පහානං</b> නාම। සබ්බම්පි චෙතං පහානං යස්මා චාගට්ඨෙන පහානං, විනයනට්ඨෙන විනයො, තස්මා “පහානවිනයො”ති වුච්චති। තං තං පහානවතො වා තස්ස තස්ස විනයස්ස සම්භවතොපෙතං “පහානවිනයො”ති වුච්චති। එවං පහානවිනයොපි පඤ්චධා භිජ්ජතීති වෙදිතබ්බො (ම॰ නි॰ අට්ඨ॰ 1.2; සු॰ නි॰ අට්ඨ॰ 1.උරගසුත්තවණ්ණනා; පටි॰ ම॰ අට්ඨ॰ 2.1.130)।
bod:එවමයං <pb V=.69/> සඞ්ඛෙපතො දුවිධො භෙදතො ච දසවිධො විනයො භින්නසංවරත්තා, පහාතබ්බස්ස ච අප්පහීනත්තා යස්මා එතස්ස අස්සුතවතො පුථුජ්ජනස්ස නත්ථි, තස්මා අභාවතො තස්ස අයං “අවිනීතො”ති වුච්චතීති। එසෙව නයො <b>සප්පුරිසානං අදස්සාවී සප්පුරිසධම්මස්ස අකොවිදො, සප්පුරිසධම්මෙ අවිනීතො</b>ති එත්ථපි। නින්නානාකරණඤ්හි එතමත්ථතො। යථාහ – “යෙව තෙ අරියා, තෙව තෙ සප්පුරිසා। යෙව තෙ සප්පුරිසා, තෙව තෙ අරියා। යො එව සො අරියානං ධම්මො, සො එව සො සප්පුරිසානං ධම්මො। යො එව සො සප්පුරිසානං ධම්මො, සො එව සො අරියානං ධම්මො। යෙව තෙ අරියවිනයා, තෙව තෙ සප්පුරිසවිනයා। යෙව තෙ සප්පුරිසවිනයා, තෙව තෙ අරියවිනයා। අරියෙති වා, සප්පුරිසෙති වා, අරියධම්මෙති <pb P=.80/> වා, සප්පුරිසධම්මෙති වා, අරියවිනයෙති වා, සප්පුරිසවිනයෙති වා එසෙසෙ එකෙ එකට්ඨෙ සමෙ සමභාගෙ තජ්ජාතෙ තඤ්ඤෙවාති (ධ॰ ස॰ අට්ඨ॰ 1007; පටි॰ ම॰ අට්ඨ॰ 2.1.130)।
bod:<b>රූපං අත්තතො සමනුපස්සතී</b>ති ඉධෙකච්චො රූපං අත්තතො සමනුපස්සති, “යං රූපං, සො අහං, යො අහං, තං රූප”න්ති රූපඤ්ච අත්තානඤ්ච අද්වයං සමනුපස්සති। සෙය්යථාපි තෙලප්පදීපස්ස ඣායතො “යා අච්චි, සො වණ්ණො। යො වණ්ණො, සා අච්චී”ති අච්චිඤ්ච වණ්ණඤ්ච අද්වයං සමනුපස්සති, එවමෙව ඉධෙකච්චො රූපං අත්තතො…පෙ॰… සමනුපස්සතීති (පටි॰ ම॰ 1.130-131) එවං රූපං “අත්තා”ති දිට්ඨිපස්සනාය පස්සති। <b>රූපවන්තං වා අත්තාන</b>න්ති අරූපං “අත්තා”ති ගහෙත්වා ඡායාවන්තං රුක්ඛං විය තං රූපවන්තං “අත්තා”ති සමනුපස්සති। <b>අත්තනි වා රූප</b>න්ති අරූපමෙව “අත්තා”ති ගහෙත්වා පුප්ඵස්මිං ගන්ධං විය අත්තනි රූපං සමනුපස්සති। <b>රූපස්මිං වා අත්තාන</b>න්ති අරූපමෙව “අත්තා”ති ගහෙත්වා කරණ්ඩකෙ මණිං විය තං අත්තානං රූපස්මිං සමනුපස්සති। <b>වෙදනා</b>දීසුපි එසෙව නයො।
bod:තත්ථ <pb M=.74/> “රූපං අත්තතො සමනුපස්සතී”ති සුද්ධරූපංයෙව “අත්තා”ති කථිතං। “රූපවන්තං වා අත්තානං, අත්තනි වා රූපං, රූපස්මිං වා අත්තානං। වෙදනං අත්තතො… සඤ්ඤං… සඞ්ඛාරෙ… විඤ්ඤාණං අත්තතො සමනුපස්සතී”ති (පටි॰ ම॰ 1.131) ඉමෙසු සත්තසු ඨානෙසු අරූපං “අත්තා”ති කථිතං, “වෙදනාවන්තං වා අත්තානං, අත්තනි වා වෙදනා, වෙදනාය වා අත්තාන”න්ති එවං චතූසු ඛන්ධෙසු තිණ්ණං තිණ්ණං වසෙන ද්වාදසසු ඨානෙසු රූපාරූපමිස්සකො අත්තා කථිතො। තත්ථ රූපං අත්තතො සමනුපස්සති। වෙදනං… සඤ්ඤං… සඞ්ඛාරෙ… විඤ්ඤාණං අත්තතො සමනුපස්සතීති පඤ්චසු ඨානෙසු උච්ඡෙදදිට්ඨි කථිතා। අවසෙසෙසු සස්සතදිට්ඨි। එවමෙත්ථ පන්නරස භවදිට්ඨියො පඤ්ච විභවදිට්ඨියො හොන්ති। තා සබ්බාපි මග්ගාවරණා, න සග්ගාවරණා, පඨමමග්ගවජ්ඣාති වෙදිතබ්බා।
bod:<b>ආරඤ්ඤිකො</b>ති <pb V=.70/> අරඤ්ඤෙ නිවාසං। <b>පවනෙ</b>ති මහන්තෙ ගම්භීරවනෙ। <b>චරමානො</b>ති තහිං තහිං විචරමානො। <b>විස්සත්ථො ගච්ඡතී</b>ති නිබ්භයො නිරාසඞ්කො චරති। <b>අනාපාථගතො ලුද්දස්සා</b>ති <pb P=.81/> මිගලුද්දස්ස පරම්මුඛගතො। <b>අන්තමකාසි මාර</b>න්ති කිලෙසමාරං වා දෙවපුත්තමාරං වා අන්තං අකාසි। <b>අපදං වධිත්වා</b>ති කිලෙසපදං හන්ත්වා නාසෙත්වා। <b>මාරචක්ඛුං අදස්සනං ගතො</b>ති මාරස්ස අදස්සනවිසයං පත්තො। <b>අනාපාථගතො</b>ති මාරස්ස පරම්මුඛං පත්තො। සෙසං සබ්බත්ථ පාකටමෙව।
bod:එවං භගවා ඉදම්පි සුත්තං අරහත්තනිකූටෙනෙව දෙසෙසි, දෙසනාපරියොසානෙ ච වුත්තසදිසොයෙව ධම්මාභිසමයො අහොසීති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:මොඝරාජමාණවසුත්තනිද්දෙසවණ්ණනා නිට්ඨිතා।
sub:16:පිඞ්ගියමාණවසුත්තනිද්දෙසවණ්ණනා
bod:89:සොළසමෙ <pb P=.82/> පිඞ්ගියසුත්තනිද්දෙසෙ – <b>ජිණ්ණොහමස්මි අබලො වීතවණ්ණො</b>ති සො කිර බ්රාහ්මණො ජරාභිභූතො වීසවස්සසතිකො ජාතියා, දුබ්බලො ච “ඉධ පාදං කරිස්සාමී”ති අඤ්ඤත්රෙව කරොති, විනට්ඨපුරිමඡවිවණ්ණො ච। තෙනාහ – “ජිණ්ණොහමස්මි අබලො වීතවණ්ණො”ති। <b>මාහං</b> <pb M=.75/> <b>නස්සං මොමුහො අන්තරාවා</b>ති මාහං තුය්හං ධම්මං අසච්ඡිකත්වා අන්තරා එව අවිද්වා හුත්වා අනස්සිං।<b> ජාතිජරාය ඉධ විප්පහාන</b>න්ති ඉධෙව තව පාදමූලෙ පාසාණකෙ චෙතියෙ වා ජාතිජරාය විප්පහානං නිබ්බානං ධම්මරසං අහං විජඤ්ඤං, තං මෙ ආචික්ඛ।
bod:<b>අබලො</b>ති බලවිරහිතො। <b>දුබ්බලො</b>ති දුබ්බලබලො। <b>අප්පබලො</b>ති පරිත්තබලො। <b>අප්පථාමො</b>ති පරිත්තවීරියො। <b>වීතවණ්ණො</b>ති පරිවත්තිතඡවිවණ්ණො। <b>විගතවණ්ණො</b>ති අපගතඡවිවණ්ණො। <b>විගච්ඡිතවණ්ණො</b>ති දූරීභූතඡවිවණ්ණො। <b>යා සා පුරිමා සුභා වණ්ණනිභා</b>ති යා සා සුභා සුන්දරා පුරිමකාලෙ සති, සා වණ්ණනිභා එතරහි අන්තරහිතා විගතා। <b>ආදීනවො පාතුභූතො</b>ති උපද්දවො පාතුරහොසි। “යා සා පුරිමා සුභා වණ්ණනිභා”ති පාඨං ඨපෙත්වා “යා සුභා අස්සා”ති එකෙ වණ්ණයන්ති।
bod:<b>අසුද්ධා</b>ති පටලාදීහි අසුද්ධා। <b>අවිසුද්ධා</b>ති තිමිරාදීහි අවිසුද්ධා। <b>අපරිසුද්ධා</b>ති සමන්තතො ඵොටපටලාදීහි පරියොනද්ධත්තා අපරිසුද්ධා। <b>අවොදාතා</b>ති නප්පසන්නා පසන්නසදිසා। <b>නො තථා චක්ඛුනා රූපෙ පස්සාමී</b>ති යථා පොරාණචක්ඛුනා රූපාරම්මණං පස්සාමි ඔලොකෙමි, තථා <pb V=.71/> තෙන පකාරෙන ඉදානි න පස්සාමි। <b>සොතං අසුද්ධ</b>න්තිආදීසුපි එසෙව නයො। <b>මාහං නස්ස</b>න්ති අහං මා විනස්සං।
bod:90:ඉදානි යස්මා පිඞ්ගියො කායෙ සාපෙක්ඛතාය “ජිණ්ණොහමස්මී”තිආදිමාහ <pb P=.83/>। තෙනස්ස භගවා කායෙ සිනෙහප්පහානත්ථං <b>“දිස්වාන රූපෙසු විහඤ්ඤමානෙ”</b>ති ගාථමාහ। තත්ථ <b>රූපෙසූ</b>ති රූපහෙතු රූපපච්චයා। <b>විහඤ්ඤමානෙ</b>ති කම්මකාරණාදීහි උපහඤ්ඤමානෙ। <b>රුප්පන්ති රූපෙසූ</b>ති චක්ඛුරොගාදීහි ච රූපහෙතුයෙව ජනා රුප්පන්ති බාධියන්ති।
bod:<b>හඤ්ඤන්තී</b>ති ඝටීයන්ති। <b>විහඤ්ඤන්තී</b>ති විහෙසියන්ති। <b>උපවිහඤ්ඤන්තී</b>ති හත්ථපාදච්ඡෙදාදිං ලභන්ති। <b>උපඝාතියන්තී</b>ති මරණං ලභන්ති। <b>කුප්පන්තී</b>ති පරිවත්තන්ති। <b>පීළයන්තී</b>ති විඝාතං ආපජ්ජන්ති। <b>ඝට්ටයන්තී</b>ති ඝට්ටනං පාපුණන්ති। <b>බ්යාධිතා</b>ති භීතා। <b>දොමනස්සිතා</b>ති චිත්තවිඝාතං පත්තා। <b>වෙමානෙ</b>ති නස්සමානෙ।
bod:91:එවං <pb M=.76/> භගවතා යාව අරහත්තං, තාව කථිතං පටිපත්තිං සුත්වා පිඞ්ගියො ජරාදුබ්බලතාය විසෙසං අනධිගන්ත්වා ච පුන <b>“දිසා චතස්සො”</b>ති ඉමාය ගාථාය භගවන්තං ථොමෙන්තො දෙසනං යාචති।
bod:92:අථස්ස භගවා පුනපි යාව අරහත්තං, තාව පටිපදං දස්සෙන්තො <b>“තණ්හාධිපන්නෙ”</b>ති ගාථමාහ।
bod:<b>තණ්හාධිපන්නෙ</b>ති තණ්හාය විමුච්චිත්වා ඨිතෙ। <b>තණ්හානුගෙ</b>ති තණ්හාය සහ ගච්ඡන්තෙ। <b>තණ්හානුගතෙ</b>ති තණ්හාය අනුබන්ධන්තෙ। <b>තණ්හානුසටෙ</b>ති තණ්හාය සහ ධාවන්තෙ। <b>තණ්හාය පන්නෙ</b>ති තණ්හාය නිමුග්ගෙ। <b>පටිපන්නෙ</b>ති තණ්හාය අවත්ථටෙ। <b>අභිභූතෙ</b>ති මද්දිතෙ। <b>පරියාදින්නචිත්තෙ</b>ති පරියාදියිත්වා ගහිතකුසලචිත්තෙ।
bod:<b>සන්තාපජාතෙ</b>ති සඤ්ජාතචිත්තසන්තාපෙ। <b>ඊතිජාතෙ</b>ති රොගුප්පන්නෙ। <b>උපද්දවජාතෙ</b>ති ආදීනවජාතෙ। <b>උපසග්ගජාතෙ</b>ති උප්පන්නදුක්ඛජාතෙ।
bod:<b>විරජං වීතමල</b>න්ති එත්ථ <b>විරජ</b>න්ති විගතරාගාදිරජං। <b>වීතමල</b>න්ති වීතරාගාදිමලං। රාගාදයො හි අජ්ඣොත්ථරණට්ඨෙන රජො නාම, දූසට්ඨෙන මලං නාම। <b>ධම්මචක්ඛු</b>න්ති කත්ථචි පඨමමග්ගඤාණං <pb V=.72/>, කත්ථචි ආදීනි තීණි මග්ගඤාණානි, කත්ථචි චතුත්ථමග්ගඤාණම්පි। ඉධ පන ජටිලසහස්සස්ස චතුත්ථමග්ගඤාණං। පිඞ්ගියස්ස තතියමග්ගඤාණමෙව। <b>යං කිඤ්චි සමුදයධම්මං, සබ්බං තං නිරොධධම්ම</b>න්ති විපස්සනාවසෙන එවං පවත්තස්ස ධම්මචක්ඛුං උදපාදීති අත්ථො। සෙසං සබ්බත්ථ පාකටමෙව।
bod:එවං <pb P=.84/> ඉදම්පි සුත්තං භගවා අරහත්තනිකූටෙනෙව දෙසෙසි, දෙසනාපරියොසානෙ ච පිඞ්ගියො අනාගාමිඵලෙ පතිට්ඨාසි। සො කිර අන්තරන්තරා චින්තෙසි – “එවං විචිත්රපටිභානං නාම දෙසනං න ලභති මය්හං මාතුලො බාවරී සවනායා”ති। තෙන සිනෙහවික්ඛෙපෙන අරහත්තං පාපුණිතුං නාසක්ඛි। අන්තෙවාසිකා පනස්ස සහස්සජටිලා අරහත්තං පාපුණිංසු। සබ්බෙව ඉද්ධිමයපත්තචීවරධරා එහිභික්ඛුනො අහෙසුන්ති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:පිඞ්ගියමාණවසුත්තනිද්දෙසවණ්ණනා නිට්ඨිතා।
sub:17:පාරායනත්ථුතිගාථානිද්දෙසවණ්ණනා
bod:93:ඉතො <pb P=.85/> <pb M=.77/> පරං සඞ්ගීතිකාරා දෙසනං ථොමෙන්තා <b>“ඉදමවොච භගවා”</b>තිආදිමාහංසු। තත්ථ <b>ඉදමවොචා</b>ති ඉදං පාරායනං අවොච। <b>පරිචාරකසොළසාන</b>න්ති බාවරිස්ස පරිචාරකෙන පිඞ්ගියෙන සහ සොළසානං, බුද්ධස්ස වා භගවතො පරිචාරකානං සොළසානන්ති පරිචාරකසොළසානං। තෙ එව ච බ්රාහ්මණා තත්ථ සොළසසු දිසාසු පුරතො ච පච්ඡතො ච වාමපස්සතො ච දක්ඛිණපස්සතො ච ඡ ඡ යොජනා නිසින්නා උජුකෙන ද්වාදසයොජනිකා අහොසි। <b>අජ්ඣිට්ඨො</b>ති යාචිතො।
bod:94-97:<b>අත්ථමඤ්ඤායා</b>ති පාළිඅත්ථමඤ්ඤාය। <b>ධම්මමඤ්ඤායා</b>ති පාළිමඤ්ඤාය। <b>පාරායන</b>න්ති එවං ඉමස්ස ධම්මපරියායස්ස අධිවචනං ආරොපෙත්වා තෙසං බ්රාහ්මණානං නාමානි කිත්තයන්තො <b>“අජිතො…පෙ॰… බුද්ධසෙට්ඨමුපාගමු”</b>න්ති ආහංසු। තත්ථ <b>සම්පන්නචරණ</b>න්ති නිබ්බානපදට්ඨානභූතෙන පාතිමොක්ඛසීලාදිනා සම්පන්නං। <b>ඉසි</b>න්ති මහෙසිං।
bod:නිද්දෙසෙ <b>උපාගමිංසූ</b>ති සමීපං ගමිංසු। <b>උපසඞ්කමිංසූ</b>ති අවිදූරට්ඨානං ගමිංසු। <b>පයිරුපාසිංසූ</b>ති <pb V=.73/> සමීපෙ නිසීදිංසු। <b>පරිපුච්ඡිංසූ</b>ති පරිපුච්ඡං ආහරිංසු। <b>පරිගණ්හිංසූ</b>ති තුලයිංසු। “චොදයිංසූ”ති කෙචි।
bod:<b>සීලාචාරනිබ්බත්තී</b>ති උත්තමසීලාචාරනිබ්බත්ති, මග්ගෙන නිප්ඵන්නසීලන්ති අත්ථො।
bod:<b>ගම්භීරෙ</b>ති උත්තානභාවපටික්ඛෙපවචනං। <b>දුද්දසෙ</b>ති ගම්භීරත්තා දුද්දසෙ, දුක්ඛෙන දට්ඨබ්බෙ, න සක්කා සුඛෙන දට්ඨුං। දුද්දසත්තාව <b>දුරනුබොධෙ,</b> දුක්ඛෙන අවබුජ්ඣිතබ්බෙ, න සක්කා සුඛෙන අවබුජ්ඣිතුං। <b>සන්තෙ</b>ති නිබ්බුතෙ। <b>පණීතෙ</b>ති අතප්පකෙ। ඉදං ද්වයං ලොකුත්තරමෙව සන්ධාය වුත්තං। <b>අතක්කාවචරෙ</b>ති තක්කෙන න අවචරිතබ්බෙ <pb P=.86/> න ඔගාහිතබ්බෙ ඤාණෙනෙව අවචරිතබ්බෙ। <b>නිපුණෙ</b>ති සණ්හෙ। <b>පණ්ඩිතවෙදනීයෙ</b>ති සම්මා පටිපන්නෙහි පණ්ඩිතෙහි වෙදිතබ්බෙ।
bod:98:<b>තොසෙසී</b>ති තුට්ඨිං ආපාදෙසි। <b>විතොසෙසී</b>ති විවිධා තෙසං සොමනස්සං උප්පාදෙසි। <b>පසාදෙසී</b>ති තෙසං චිත්තප්පසාදං අකාසි <pb M=.78/>। <b>ආරාධෙසී</b>ති ආරාධයි සිද්ධිං පාපෙසි। <b>අත්තමනෙ අකාසී</b>ති සොමනස්සවසෙන සකමනෙ අකාසි।
bod:99:තතො පරං <b>බ්රහ්මචරියමචරිංසූ</b>ති මග්ගබ්රහ්මචරියං අචරිංසු।
bod:101:<b>තස්මා පාරායන</b>න්ති තස්ස පාරභූතස්ස නිබ්බානස්ස ආයතනන්ති වුත්තං හොති।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:පාරායනත්ථුතිගාථානිද්දෙසවණ්ණනා නිට්ඨිතා।
sub:18:පාරායනානුගීතිගාථානිද්දෙසවණ්ණනා
bod:102:<b>පාරායනමනුගායිස්ස</b>න්ති අස්ස අයං සම්බන්ධො – භගවතා හි පාරායනෙ දෙසිතෙ සොළසසහස්සජටිලා අරහත්තං පාපුණිංසු, අවසෙසානඤ්ච චුද්දසකොටිසඞ්ඛානං දෙවමනුස්සානං ධම්මාභිසමයො අහොසි। වුත්තඤ්හෙතං පොරාණෙහි –
gax:“තතො <pb V=.74/> පාසාණකෙ රම්මෙ, පාරායනසමාගමෙ।
gae:අමතං පාපයී බුද්ධො, චුද්දස පාණකොටියො”ති॥ (සු॰ නි॰ අට්ඨ॰ 2.1138)।
bod:නිට්ඨිතාය පන ධම්මදෙසනාය තතො තතො ආගතා මනුස්සා භගවතො ආනුභාවෙන අත්තනො අත්තනො ගාමනිගමාදීස්වෙව පාතුරහෙසුං। භගවාපි සාවත්ථිමෙව අගමාසි පරිචාරකසොළසාදීහි අනෙකෙහි භික්ඛුසහස්සෙහි පරිවුතො। තත්ථ පිඞ්ගියො භගවන්තං වන්දිත්වා ආහ – “ගච්ඡාමහං, භන්තෙ, බාවරිස්ස බුද්ධුප්පාදං ආරොචෙතුං, පටිස්සුතඤ්හි තස්සෙව මයා”ති। අථ භගවතා අනුඤ්ඤාතො ඤාණගමනෙනෙව ගොධාවරීතීරං ගන්ත්වා පාදගමනෙන අස්සමාභිමුඛො අගමාසි। තමෙනං බාවරී බ්රාහ්මණො මග්ගං ඔලොකෙන්තො නිසින්නො දූරතොව තං ඛාරිජටාදිවිරහිතං භික්ඛුවෙසෙනාගච්ඡන්තං දිස්වා “බුද්ධො ලොකෙ උප්පන්නො”ති නිට්ඨමගමාසි। සම්පත්තඤ්චාපි නං පුච්ඡි – “කිං, පිඞ්ගිය, බුද්ධො ලොකෙ උප්පන්නො”ති? “ආම, බ්රාහ්මණ, උප්පන්නො, පාසාණකෙ චෙතියෙ නිසින්නො අම්හාකං ධම්මං දෙසෙසි, තමහං තුය්හං දෙසෙස්සාමී”ති। තතො බාවරී මහතා <pb M=.79/> සක්කාරෙන <pb P=.87/> සපරිසො තං පූජෙත්වා ආසනං පඤ්ඤාපෙසි। තත්ථ නිසීදිත්වා පිඞ්ගියො <b>“පාරායනමනුගායිස්ස”</b>න්තිආදිමාහ।
bod:තත්ථ <b>අනුගායිස්ස</b>න්ති භගවතො ගීතං අනුගායිස්සං। <b>යථාද්දක්ඛී</b>ති යථා සාමං සච්චාභිසම්බොධෙන අසාධාරණඤාණෙන ච අද්දක්ඛි। <b>නික්කාමො</b>ති පහීනකාමො। “නික්කමො”තිපි පාඨො, වීරියවාති අත්ථො। නික්ඛන්තො වා අකුසලපක්ඛා। <b>නිබ්බනො</b>ති කිලෙසවනවිරහිතො, තණ්හාවිරහිතො එව වා। <b>කිස්ස හෙතු මුසා භණෙ</b>ති යෙහි කිලෙසෙහි මුසා භණෙය්ය, එතෙ තස්ස පහීනාති දස්සෙති। එතෙන බ්රාහ්මණස්ස සවනෙ උස්සාහං ජනෙති (සු॰ නි॰ අට්ඨ॰ 2.1138)।
bod:<b>අමලො</b>ති කිලෙසමලවිරහිතො। <b>විමලො</b>ති විගතකිලෙසමලො। <b>නිම්මලො</b>ති කිලෙසමලසුද්ධො। <b>මලාපගතො</b>ති කිලෙසමලා දූරීභූතො හුත්වා චරති। <b>මලවිප්පහීනො</b>ති කිලෙසමලප්පහීනො। <b>මලවිමුත්තො</b>ති කිලෙසෙහි විමුත්තො। <b>සබ්බමලවීතිවත්තො</b>ති වාසනාදිසබ්බකිලෙසමලං අතික්කන්තො। <b>තෙ වනා</b>ති එතෙ වුත්තප්පකාරා කිලෙසා।
bod:103:වණ්ණූපසංහිතන්ති ගුණූපසංහිතං।
bod:104:<b>සච්චව්හයො</b>ති <pb V=.75/> බුද්ධො හි සච්චෙනෙව අව්හානෙන නාමෙන යුත්තො। <b>බ්රහ්මෙ</b>ති තං බ්රාහ්මණං ආලපති।
bod:තත්ථ <b>ලොකො</b>ති ලුජ්ජනට්ඨෙන ලොකො। <b>එකො ලොකො භවලොකො</b>ති තෙභූමකවිපාකො। සො හි භවතීති භවො, භවො එව ලොකො භවලොකො। <b>භවලොකො ච සම්භවලොකො චා</b>ති එත්ථ එකෙකො ද්වෙ ද්වෙ හොති। භවලොකො හි සම්පත්තිභවවිපත්තිභවවසෙන දුවිධො। සම්භවලොකොපි සම්පත්තිසම්භවවිපත්තිසම්භවවසෙන දුවිධො। තත්ථ <b>සම්පත්තිභවලොකො</b>ති සුගතිලොකො। සො හි ඉට්ඨඵලත්තා සුන්දරො ලොකොති සම්පත්ති, භවතීති භවො, සම්පත්ති එව භවො සම්පත්තිභවො, සො එව ලොකො සම්පත්තිභවලොකො। <b>සම්පත්තිසම්භවලොකො</b>ති සුගතූපගං කම්මං। තඤ්හි සම්භවති <pb M=.80/> එතස්මා ඵලන්ති සම්භවො, සම්පත්තියා සම්භවො සම්පත්තිසම්භවො, සම්පත්තිසම්භවො එව ලොකො සම්පත්තිසම්භවලොකොති।
bod:<b>විපත්තිභවලොකො</b>ති අපායලොකො। සො හි අනිට්ඨඵලත්තා විරූපො ලොකොති විපත්ති, භවතීති භවො, විපත්ති එව භවො විපත්තිභවො, විපත්තිභවො එව ලොකො <pb P=.88/> විපත්තිභවලොකො। <b>විපත්තිසම්භවලොකො</b>ති අපායූපගං කම්මං। තඤ්හි සම්භවති එතස්මා ඵලන්ති සම්භවො, විපත්තියා සම්භවො විපත්තිසම්භවො, විපත්තිසම්භවො එව ලොකො විපත්තිසම්භවලොකොති। <b>තිස්සො වෙදනා</b>ති සුඛා වෙදනා, දුක්ඛා වෙදනා, අදුක්ඛමසුඛා වෙදනා ලොකියා එව। <b>ආහාරා</b>ති පච්චයා। පච්චයා හි අත්තනො ඵලං ආහරන්තීති ආහාරා। කබළීකාරාහාරො ඵස්සාහාරො මනොසඤ්චෙතනාහාරො විඤ්ඤාණාහාරොති චත්තාරො। වත්ථුවසෙන කබළීකත්තබ්බත්තා කබළීකාරො, අජ්ඣොහරිතබ්බත්තා ආහාරො, ඔදනකුම්මාසාදිවත්ථුකාය ඔජායෙතං නාමං। සා හි ඔජට්ඨමකරූපානි ආහරතීති ආහාරො। චක්ඛුසම්ඵස්සාදිකො ඡබ්බිධො ඵස්සො තිස්සො වෙදනා ආහරතීති ආහාරො। මනසො සඤ්චෙතනා න සත්තස්සාති මනොසඤ්චෙතනා යථා චිත්තෙකග්ගතා, මනසා වා සම්පයුත්තා සඤ්චෙතනා මනොසඤ්චෙතනා යථා ආජඤ්ඤරථො, තෙභූමකකුසලාකුසලචෙතනා। සා හි තයො භවෙ ආහරතීති ආහාරො। විඤ්ඤාණන්ති එකූනවීසතිභෙදං පටිසන්ධිවිඤ්ඤාණං। තඤ්හි පටිසන්ධිනාමරූපං ආහරතීති ආහාරො।
bod:<b>උපාදානක්ඛන්ධා</b>ති උපාදානගොචරා ඛන්ධා උපාදානක්ඛන්ධා, මජ්ඣෙ පදලොපො දට්ඨබ්බො। උපාදානසම්භූතා වා ඛන්ධා උපාදානක්ඛන්ධා යථා තිණග්ගි, ථුසග්ගි। උපාදානවිධෙය්යා වා ඛන්ධා උපාදානක්ඛන්ධා යථා රාජපුරිසො। උපාදානප්පභවා වා ඛන්ධා උපාදානක්ඛන්ධා යථා පුප්ඵරුක්ඛො, ඵලරුක්ඛො। උපාදානානි පන කාමුපාදානං දිට්ඨුපාදානං සීලබ්බතුපාදානං අත්තවාදුපාදානන්ති <pb V=.76/> චත්තාරි। අත්ථතො පන භුසං ආදානන්ති උපාදානං। රූපුපාදානක්ඛන්ධො, වෙදනුපාදානක්ඛන්ධො, සඤ්ඤුපාදානක්ඛන්ධො, සඞ්ඛාරුපාදානක්ඛන්ධො, විඤ්ඤාණුපාදානක්ඛන්ධොති පඤ්ච। <b>ඡ අජ්ඣත්තිකානි ආයතනානී</b>ති චක්ඛායතනං, සොතායතනං, ඝානායතනං, ජිව්හායතනං, කායායතනං, මනායතනං। <b>සත්ත විඤ්ඤාණට්ඨිතියො</b> වුත්තනයා එව। තථා <b>අට්ඨ</b> <pb M=.81/> <b>ලොකධම්මා</b>। අපි ච – ලාභො, අලාභො, යසො, අයසො, නින්දා, පසංසා, සුඛං, දුක්ඛන්ති ඉමෙ අට්ඨ ලොකප්පවත්තියා සති අනුපරිවත්තනධම්මකත්තා <pb P=.89/> ලොකස්ස ධම්මාති ලොකධම්මා। එතෙහි මුත්තො සත්තො නාම නත්ථි, බුද්ධානම්පි හොන්තියෙව। යථාහ –
ind:“අට්ඨිමෙ, භික්ඛවෙ, ලොකධම්මා ලොකං අනුපරිවත්තන්ති, ලොකො ච අට්ඨ ලොකධම්මෙ අනුපරිවත්තති। කතමෙ අට්ඨ? ලාභො ච අලාභො ච…පෙ॰… සුඛඤ්ච දුක්ඛඤ්ච। ඉමෙ ඛො, භික්ඛවෙ, අට්ඨ ලොකධම්මා ලොකං අනුපරිවත්තන්ති, ලොකො ච ඉමෙ අට්ඨ ලොකධම්මෙ අනුපරිවත්තතී”ති (අ॰ නි॰ 8.6)।
bod:තත්ථ <b>අනුපරිවත්තන්තී</b>ති අනුබන්ධන්ති නප්පජහන්ති, ලොකතො න නිවත්තන්තීති අත්ථො। <b>ලාභො</b>ති පබ්බජිතස්ස චීවරාදි, ගහට්ඨස්ස ධනධඤ්ඤාදිලාභො। සොයෙව අලබ්භමානො ලාභො අලාභො න ලාභො <b>අලාභො</b>ති වුච්චති, නො ච අත්තාභාවප්පත්තිතො පරිඤ්ඤෙය්යො සියා। <b>යසො</b>ති පරිවාරො। සොයෙව අලබ්භමානො යසො <b>අයසො। නින්දා</b>ති අවණ්ණභණනං। <b>පසංසා</b>ති වණ්ණභණනං। <b>සුඛ</b>න්ති කාමාවචරකායිකචෙතසිකං। <b>දුක්ඛ</b>න්ති පුථුජ්ජනසොතාපන්නසකදාගාමීනං කායිකචෙතසිකං, අනාගාමිඅරහන්තානං කායිකමෙව। <b>සත්තාවාසා</b>ති සත්තානං ආවාසා, වසනට්ඨානානීති අත්ථො। තානි පන තථා පකාසිතා ඛන්ධා එව। සත්තසු විඤ්ඤාණට්ඨිතීසු අසඤ්ඤසත්තෙන ච නෙවසඤ්ඤානාසඤ්ඤායතනෙන ච සද්ධිං නව සත්තාවාසා। <b>දසායතනානී</b>ති චක්ඛායතනං, රූපායතනං, සොතායතනං, සද්දායතනං, ඝානායතනං, ගන්ධායතනං, ජිව්හායතනං, රසායතනං, කායායතනං, ඵොට්ඨබ්බායතනන්ති එවං දස। <b>ද්වාදසායතනානී</b>ති මනායතනධම්මායතනෙහි සද්ධිං එවං ද්වාදස। <b>අට්ඨාරස ධාතුයො</b>ති චක්ඛුධාතු, රූපධාතු, චක්ඛුවිඤ්ඤාණධාතු…පෙ॰… මනොධාතු, ධම්මධාතු, මනොවිඤ්ඤාණධාතූති එකෙකස්මිං තීණි තීණි කත්වා අට්ඨාරස ධාතුයො।
bod:<b>සදිසනාමො</b>ති තෙසං සදිසනාමො එකගුණවණ්ණනාමො। <b>සදිසව්හයො</b>ති එකගුණවණ්ණනාමෙන අව්හායනො। <b>සච්චසදිසව්හයො</b>ති අවිතථඑකගුණවණ්ණනාමෙන අවිපරීතෙන අව්හායනො।
bod:<b>ආසිතො</b>ති <pb V=.77/> <pb M=.82/> උපසඞ්කමිතො। <b>උපාසිතො</b>ති උපගන්ත්වා සෙවිතො। <b>පයිරුපාසිතො</b>ති භත්තිවසෙන අතීව සෙවිතො।
bod:105:<b>කුබ්බනක</b>න්ති <pb P=.90/> පරිත්තවනං। <b>බහුප්ඵලං කානනමාවසෙය්යා</b>ති අනෙකඵලාදිවිකතිභරිතකානනං ආගම්ම වසෙය්ය। <b>අප්පදස්සෙ</b>ති බාවරිප්පභුතිකෙ පරිත්තපඤ්ඤෙ। <b>මහොදධි</b>න්ති අනොතත්තාදිං මහන්තං උදකරාසිං।
bod:<b>අප්පදස්සා</b>ති මන්දදස්සිනො। <b>පරිත්තදස්සා</b>ති අතිමන්දදස්සිනො। <b>ථොකදස්සා</b>ති පරිත්තතොපි අතිපරිත්තදස්සිනො। <b>ඔමකදස්සා</b>ති හෙට්ඨිමදස්සිනො। <b>ලාමකදස්සා</b>ති අප්පධානදස්සිනො। <b>ඡතුක්කදස්සා</b>ති න උත්තමදස්සිනො। <b>අප්පමාණදස්ස</b>න්ති පමාණං අතික්කමිත්වා අප්පමාණං නිබ්බානදස්සං। <b>අග්ගදස්ස</b>න්ති “අග්ගතො වෙ පසන්නාන”න්තිආදිනා (අ॰ නි॰ 4.34; ඉතිවු॰ 90) නයෙන අග්ගධම්මදස්සං। <b>සෙට්ඨදස්ස</b>න්ති සම්බුද්ධො ද්විපදසෙට්ඨොති සෙට්ඨදස්සං। <b>විසෙට්ඨදස්ස</b>න්තිආදීනි චත්තාරි උපසග්ගෙන වඩ්ඪිතානි। <b>අසම</b>න්ති න සමං අසමං සබ්බඤ්ඤුං। <b>අසමසම</b>න්ති අසමෙහි අතීතබුද්ධෙහි සමං අසමසමං। <b>අප්පටිසම</b>න්ති අත්තනො සදිසවිරහිතං। <b>අප්පටිභාග</b>න්ති අත්තනො පටිබිම්බවිරහිතං। <b>අප්පටිපුග්ගල</b>න්ති පටිමල්ලපුග්ගලවිරහිතං। <b>දෙවාතිදෙව</b>න්ති විසුද්ධිදෙවානම්පි අතිදෙවං। අභිමඞ්ගලසම්මතට්ඨෙන <b>උසභං</b>। අඡම්භිතට්ඨෙන <b>පුරිසසීහං</b>। නිද්දොසට්ඨෙන <b>පුරිසනාගං</b>। උත්තමට්ඨෙන <b>පුරිසාජඤ්ඤං</b>। අට්ඨපරිසපථවිං උප්පීළෙත්වා සදෙවකෙ ලොකෙ කෙනචි පච්චත්ථිකෙන පච්චාමිත්තෙන අකම්පියෙ අචලට්ඨානෙ තිට්ඨනට්ඨෙන <b>පුරිසනිසභං</b>। ධම්මදෙසනාධුරවහනට්ඨෙන <b>පුරිසධොරය්හං</b>।
bod:<b>මානසකං වා සර</b>න්ති මනසා චින්තෙත්වා කතං පල්ලං වා නාමමෙව වා। <b>අනොතත්තං වා දහ</b>න්ති චන්දිමසූරියා දක්ඛිණෙන වා උත්තරෙන වා ගච්ඡන්තා පබ්බතන්තරෙන තං ඔභාසෙන්ති, උජුං ගච්ඡන්තා න ඔභාසෙන්ති, තෙනෙවස්ස “අනොතත්ත”න්ති සඞ්ඛා උදපාදි। එවරූපං අනොතත්තං වා දහං। <b>අක්ඛොභං අමිතොදක</b>න්ති චාලෙතුං අසක්කුණෙය්යං අපරිමිතං <pb P=.91/> උදකජලරාසිං। <b>එවමෙවා</b>ති ඔපම්මසංසන්දනං, බුද්ධං භගවන්තං අක්ඛොභං ආසභං ඨානට්ඨානෙන චාලෙතුං අසක්කුණෙය්යං। <b>අමිතතෙජ</b>න්ති අපරිමිතඤාණතෙජං। <b>පභින්නඤාණ</b>න්ති දසබලඤාණාදිවසෙන පභෙදගතඤාණං। <b>විවටචක්ඛු</b>න්ති සමන්තචක්ඛුං।
bod:<b>පඤ්ඤාපභෙදකුසල</b>න්ති <pb V=.78/> <pb M=.83/> “යා පඤ්ඤා පජානනා විචයො පවිචයො”තිආදිනා (ධ॰ ස॰ 16; විභ॰ 525) නයෙන පඤ්ඤාය පභෙදජානනෙ ඡෙකං। <b>අධිගතපටිසම්භිද</b>න්ති පටිලද්ධචතුපටිසම්භිදං। <b>චතුවෙසාරජ්ජප්පත්ත</b>න්ති “සම්මාසම්බුද්ධස්ස තෙ පටිජානතො ඉමෙ ධම්මා අනභිසම්බුද්ධා”තිආදිනා (ම॰ නි॰ 1.150; අ॰ නි॰ 4.8) නයෙන වුත්තෙසු චතූසු ඨානෙසු විසාරදභාවප්පත්තං। <b>සද්ධාධිමුත්ත</b>න්ති පරිසුද්ධෙ ඵලසමාපත්තිචිත්තෙ අධිමුත්තං, තත්ථ පවිට්ඨං। <b>සෙතපච්චත්ත</b>න්ති වාසනාය විප්පහීනත්තා පරිසුද්ධං ආවෙණිකඅත්තභාවං। <b>අද්වයභාණි</b>න්ති පරිච්ඡින්නවචනත්තා ද්විවචනවිරහිතං। <b>තාදි</b>න්ති තාදිසං, ඉට්ඨානිට්ඨෙසු අකම්පනං වා। තථා පටිඤ්ඤා අස්සාති <b>තථාපටිඤ්ඤො,</b> තං। <b>අපරිත්ත</b>න්ති න ඛුද්දකං। <b>මහන්ත</b>න්ති තෙධාතුං අතික්කමිත්වා මහන්තප්පත්තං।
bod:<b>ගම්භීර</b>න්ති අඤ්ඤෙසං දුප්පවෙසං। <b>අප්පමෙය්ය</b>න්ති අතුලට්ඨෙන අප්පමෙය්යං। <b>දුප්පරියොගාහ</b>න්ති පරියොගාහිතුං දුක්ඛප්පවෙසං। <b>පහූතරතන</b>න්ති සද්ධාදිරතනෙහි පහූතරතනං। <b>සාගරසම</b>න්ති රතනාකරතො සමුද්දසදිසං। <b>ඡළඞ්ගුපෙක්ඛාය සමන්නාගත</b>න්ති “චක්ඛුනා රූපං දිස්වා නෙව සුමනො හොති න දුම්මනො”ති (අ॰ නි॰ 6.1) වුත්තනයෙන ඡළඞ්ගුපෙක්ඛාය පරිපුණ්ණං। <b>අතුල</b>න්ති තුලවිරහිතං, තුලයිතුං අසක්කුණෙය්යං। <b>විපුල</b>න්ති අතිමහන්තං। <b>අප්පමෙය්ය</b>න්ති පමෙතුං අසක්කුණෙය්යං। <b>තං තාදිස</b>න්ති තං භගවන්තං තාදිගුණසම්පන්නං। <b>පවදතං මග්ගවාදින</b>න්ති පවදන්තානං කථෙන්තානං උත්තමං කථයන්තං වදන්තං අධිගච්ඡින්ති සම්බන්ධො। <b>මෙරුමිව නගාන</b>න්ති පබ්බතානං අන්තරෙ සිනෙරුං විය। <b>ගරුළමිව දිජාන</b>න්ති <pb P=.92/> පක්ඛිජාතානං අන්තරෙ සුපණ්ණං විය। <b>සීහමිව මිගාන</b>න්ති චතුප්පදානමන්තරෙ සීහං විය। <b>උදධිමිව අණ්ණවාන</b>න්ති විත්ථිණ්ණඅණ්ණවානං අන්තරෙ සමුද්දං විය අධිගච්ඡිං। <b>ජිනපවර</b>න්ති බුද්ධුත්තමං।
bod:106:<b>යෙමෙ පුබ්බෙ</b>ති යෙ ඉමෙ පුබ්බෙ।
bod:107:<b>තමොනුදාසීනො</b>ති තමොනුදො ආසීනො। <b>භූරිපඤ්ඤාණො</b>ති ඤාණද්ධජො। <b>භූරිමෙධසො</b>ති විපුලපඤ්ඤො।
bod:නිද්දෙසෙ <b>පභඞ්කරො</b>ති තෙජංකරො। <b>ආලොකකරො</b>ති අනන්ධකාරකරො। <b>ඔභාසකරො</b>ති ඔභාසං ජොතිං කරොතීති ඔභාසකරො। දීපසදිසං ආලොකං කරොතීති <b>දීපඞ්කරො</b>। පදීපසදිසං ආලොකං කරොතීති <pb M=.84/> <b>පදීපකරො। උජ්ජොතකරො</b>ති පතාපකරො। <b>පජ්ජොතකරො</b>ති දිසාවිදිසා පතාපකරො।
bod:<b>භූරිපඤ්ඤාණො</b>ති <pb V=.79/> පුථුලඤාණො। <b>ඤාණපඤ්ඤාණො</b>ති ඤාණෙන පාකටො। <b>පඤ්ඤාධජො</b>ති උස්සිතට්ඨෙන පඤ්ඤාව ධජො අස්සාති පඤ්ඤාධජො, ධජො රථස්ස පඤ්ඤාණන්තිආදීසු (ජා॰ 2.22.1841; චූළනි॰ පාරායනානුගීතිගාථානිද්දෙස 107) විය। <b>විභූතවිහාරී</b>ති පාකටවිහාරො।
bod:108:<b>සන්දිට්ඨිකමකාලික</b>න්ති සාමං පස්සිතබ්බං ඵලං, න ච කාලන්තරෙ පත්තබ්බඵලං। <b>අනීතික</b>න්ති කිලෙසාදිඊතිවිරහිතං।
bod:<b>සන්දිට්ඨික</b>න්ති ලොකුත්තරධම්මො යෙන අධිගතො හොති, තෙන පරසද්ධාය ගන්තබ්බතං හිත්වා පච්චවෙක්ඛණඤාණෙන සයං දට්ඨබ්බොති සන්දිට්ඨිකො, තං සන්දිට්ඨිකං। අත්තනො ඵලංදානං සන්ධාය නාස්ස කාලොති අකාලො, අකාලොයෙව අකාලිකො। යො එත්ථ අරියමග්ගධම්මො, සො අත්තනො සමනන්තරමෙව ඵලං දෙතීති අත්ථො, තං <b>අකාලිකං</b>। එහි පස්ස ඉමං ධම්මන්ති එවං පවත්තං එහිපස්සවිධිං අරහතීති එහිපස්සිකො, තං <b>එහිපස්සිකං</b>। ආදිත්තං චෙලං වා සීසං වා අජ්ඣුපෙක්ඛිත්වාපි අත්තනො චිත්තෙ උපනයං අරහතීති ඔපනෙය්යිකො, තං <b>ඔපනෙය්යිකං</b>। සබ්බෙහිපි උග්ඝටිතඤ්ඤූආදීහි “භාවිතො මෙ මග්ගො, අධිගතං ඵලං, සච්ඡිකතො නිරොධො”ති අත්තනි අත්තනි වෙදිතබ්බන්ති <b>පච්චත්තං වෙදිතබ්බං විඤ්ඤූහි</b>।
bod:109:අථ නං බාවරී ආහ <b>“කිං නු තම්හා”</b>ති ද්වෙ ගාථා।
bod:<b>මුහුත්තම්පී</b>ති <pb P=.93/> ථොකම්පි। <b>ඛණම්පී</b>ති න බහුකම්පි। <b>ලයම්පී</b>ති මනම්පි। <b>වයම්පී</b>ති කොට්ඨාසම්පි। <b>අද්ධම්පී</b>ති දිවසම්පි।
bod:111-113:තතො පිඞ්ගියො භගවතො සන්තිකා අවිප්පවාසමෙව දීපෙන්තො <b>“නාහං තම්හා”</b>තිආදිමාහ। <b>නාහං යො මෙ…පෙ॰… පස්සාමි නං මනසා චක්ඛුනාවා</b>ති තං බුද්ධං මංසචක්ඛුනා විය මනසා පස්සාමි। <b>නමස්සමානො විවසෙමි රත්ති</b>න්ති නමස්සමානොව රත්තිං අතිනාමෙමි।
bod:114:තෙන <pb M=.85/> <b>තෙනෙව නතො</b>ති යෙන යෙන දිසාභාගෙන බුද්ධො, තෙන තෙනෙවාහම්පි නතො, තන්නින්නො තප්පොණොති දස්සෙති।
bod:115:<b>දුබ්බලථාමකස්සා</b>ති අප්පථාමකස්ස। අථ වා දුබ්බලස්ස දුත්ථාමකස්ස ච, බලවීරියහීනස්සාපීති <pb V=.80/> වුත්තං හොති। <b>තෙනෙව කායො න පලෙතී</b>ති තෙනෙව දුබ්බලත්ථාමකත්තෙන කායො න ගච්ඡති, යෙන බුද්ධො, න තෙන ගච්ඡති। “න පරෙතී”තිපි පාඨො, සො එවත්ථො। <b>තත්ථා</b>ති බුද්ධස්ස සන්තිකෙ। <b>සඞ්කප්පයන්තායා</b>ති සඞ්කප්පගමනෙන। <b>තෙන යුත්තො</b>ති යෙන බුද්ධො, තෙන යුත්තො පයුත්තො අනුයුත්තොති දස්සෙති।
bod:<b>යෙන බුද්ධො</b>ති යෙන දිසාභාගෙන බුද්ධො උපසඞ්කමිතබ්බො, තෙන දිසාභාගෙන න පලෙති। අථ වා භුම්මත්ථෙ කරණවචනං। යත්ථ බුද්ධො තත්ථ න පලෙති න ගච්ඡති। <b>න වජතී</b>ති පුරතො න යාති। <b>න ගච්ඡතී</b>ති නිවත්තති। <b>නාතික්කමතී</b>ති න උපසඞ්කමති।
bod:116:<b>පඞ්කෙ සයානො</b>ති කාමකද්දමෙ සයමානො। <b>දීපා දීපං උපල්ලවි</b>න්ති සත්ථාරාදිතො සත්ථාරාදිං අධිගච්ඡිං। <b>අථද්දසාසිං සම්බුද්ධ</b>න්ති සොහං එවං දුදිට්ඨිං ගහෙත්වා අන්වාහිණ්ඩන්තො අථ පාසාණකචෙතියෙ බුද්ධමද්දක්ඛිං।
bod:තත්ථ <b>සෙමානො</b>ති නිසජ්ජමානො। <b>සයමානො</b>ති සෙය්යං කප්පයමානො। <b>ආවසමානො</b>ති වසමානො। <b>පරිවසමානො</b>ති නිච්චං වසමානො।
bod:<b>පල්ලවි</b>න්ති උග්ගමිං। <b>උපල්ලවි</b>න්ති උත්තරිං <pb P=.94/>, <b>සම්පල්ලවි</b>න්ති උපසග්ගෙන පදං වඩ්ඪිතං। <b>අද්දස</b>න්ති නිද්දෙසස්ස උද්දෙසපදං। <b>අද්දස</b>න්ති පස්සිං। <b>අද්දක්ඛි</b>න්ති ඔලොකෙසිං। <b>අපස්සි</b>න්ති එසිං। <b>පටිවිජ්ඣි</b>න්ති විනිවිජ්ඣිං।
bod:117:ඉමිස්සා ගාථාය අවසානෙ පිඞ්ගියස්ස ච බාවරිස්ස ච ඉන්ද්රියපරිපාකං විදිත්වා භගවා සාවත්ථියං ඨිතොයෙව සුවණ්ණොභාසං මුඤ්චි। පිඞ්ගියො බාවරිස්ස බුද්ධගුණෙ වණ්ණයන්තො නිසින්නො එව තං ඔභාසං දිස්වා “කිං ඉද”න්ති ඔලොකෙන්තො භගවන්තං අත්තනො පුරතො ඨිතං විය දිස්වා බාවරිබ්රාහ්මණස්ස “බුද්ධො ආගතො”ති ආරොචෙසි। බ්රාහ්මණො උට්ඨායාසනා <pb M=.86/> අඤ්ජලිං පග්ගහෙත්වා අට්ඨාසි। භගවාපි ඔභාසං ඵරිත්වා බ්රාහ්මණස්ස අත්තානං දස්සෙන්තො උභින්නම්පි සප්පායං විදිත්වා පිඞ්ගියමෙව ආලපමානො <b>“යථා අහූ, වක්කලී”</b>ති ඉමං ගාථමභාසි।
bod:තස්සත්ථො – <b>යථා වක්කලි</b>ත්ථෙරො සද්ධාධිමුත්තො අහොසි, සද්ධාධුරෙනෙව අරහත්තං පාපුණි, යථා ච සොළසන්නං එකො <b>භද්රාවුධො</b> නාම, යථා ච <b>ආළවිගොතමො ච। එවමෙව ත්වම්පි පමුඤ්චස්සු සද්ධං</b> <pb V=.81/>, තතො සද්ධාය අධිමුච්චන්තො “සබ්බෙ සඞ්ඛාරා අනිච්චා”තිආදිනා (ධ॰ ප॰ 277; ථෙරගා॰ 676; පටි॰ ම॰ 1.31; කථා॰ 753) නයෙන විපස්සනං ආරභිත්වා <b>මච්චුධෙය්යස්ස පාරං</b> නිබ්බානං ගමිස්සසීති අරහත්තනිකූටෙන දෙසනං නිට්ඨාපෙසි, දෙසනාපරියොසානෙ පිඞ්ගියො අරහත්තෙ, බාවරී අනාගාමිඵලෙ පතිට්ඨහි, බාවරිබ්රාහ්මණස්ස සිස්සා පන පඤ්චසතා සොතාපන්නා අහෙසුං।
bod:තත්ථ <b>මුඤ්චස්සූ</b>ති මොචස්සු। <b>පමුඤ්චස්සූ</b>ති මොචෙහි। <b>අධිමුඤ්චස්සූ</b>ති තත්ථ අධිමොක්ඛං කරස්සු। <b>ඔකප්පෙහී</b>ති බහුමානං උප්පාදෙහීති। <b>සබ්බෙ සඞ්ඛාරා අනිච්චා</b>ති හුත්වා අභාවට්ඨෙන। <b>සබ්බෙ සඞ්ඛාරා දුක්ඛා</b>ති දුක්ඛමට්ඨෙන। <b>සබ්බෙ ධම්මා අනත්තා</b>ති අවසවත්තනට්ඨෙන।
bod:118:ඉදානි පිඞ්ගියො අත්තනො පසාදං නිවෙදෙන්තො <b>“එස භිය්යො</b>තිආදිමාහ। තත්ථ <b>පටිභානවා</b>ති පටිභානප්පටිසම්භිදාය උපෙතො।
bod:<b>භිය්යො භිය්යො</b>ති උපරූපරි।
bod:119:<b>අධිදෙවෙ අභිඤ්ඤායා</b>ති අධිදෙවකරෙ ධම්මෙ ඤත්වා। <b>පරොපර</b>න්ති හීනපණීතං, අත්තනො ච පරස්ස ච අධිදෙවත්තකරං සබ්බධම්මජාතං අවෙදීති වුත්තං හොති। <b>කඞ්ඛීනං පටිජානත</b>න්ති <pb P=.95/> කඞ්ඛීනංයෙව සතං “නික්කඞ්ඛම්හා”ති පටිජානන්තානං।
bod:නිද්දෙසෙ <b>පාරායනිකපඤ්හාන</b>න්ති පාරායනිකබ්රාහ්මණානං පුච්ඡානං। අවසානං කරොතීති <b>අන්තකරො</b>। කොටිං කරොතීති <b>පරියන්තකරො</b>। සීමං මරියාදං කරොතීති <b>පරිච්ඡෙදකරො</b>। නිගමං කරොතීති <b>පරිවටුමකරො</b>। <b>සභියපඤ්හාන</b>න්ති න කෙවලං පාරායනිකබ්රාහ්මණානං පඤ්හානං එව, අථ ඛො සභියපරිබ්බාජකාදීනම්පි පඤ්හානං අන්තං කරොතීති දස්සෙතුං <b>“සභියපඤ්හාන”</b>න්තිආදිමාහ।
bod:120:<b>අසංහීර</b>න්ති <pb M=.87/> රාගාදීහි අසංහාරියං। <b>අසඞ්කුප්ප</b>න්ති අසඞ්කුප්පං අවිපරිණාමධම්මං। ද්වීහිපි පදෙහි නිබ්බානං භණති। <b>අද්ධා ගමිස්සාමී</b>ති එකංසෙනෙව තං අනුපාදිසෙසනිබ්බානධාතුං ගමිස්සාමි। <b>න මෙත්ථ කඞ්ඛා</b>ති නත්ථි මෙ එත්ථ නිබ්බානෙ කඞ්ඛා। <b>එවං මං ධාරෙහි අධිමුත්තචිත්ත</b>න්ති පිඞ්ගියො “එවමෙව ත්වම්පි පමුඤ්චස්සු සද්ධ”න්ති ඉමිනා භගවතො ඔවාදෙන අත්තනි සද්ධං උප්පාදෙත්වා සද්ධාධුරෙනෙව ච විමුඤ්චිත්වා තං සද්ධාධිමුත්තිං පකාසෙන්තො භගවන්තං ආහ – “එවං මං <pb V=.82/> ධාරෙහි අධිමුත්තචිත්ත”න්ති। අයඤ්හෙත්ථ අධිප්පායො “යථා මං ත්වං අවච, එවමෙව මං අධිමුත්තචිත්තං ධාරෙහී”ති।
bod:<b>න සංහරියතී</b>ති ගහෙත්වා සංහරිතුං න සක්කා। <b>නියොගවචන</b>න්ති යුත්තවචනං। <b>අවත්ථාපනවචන</b>න්ති සන්නිට්ඨානවචනං। ඉමස්මිං පාරායනවග්ගෙ යං අන්තරන්තරා න වුත්තං, තං හෙට්ඨා වුත්තනයෙන ගහෙතබ්බං। සෙසං සබ්බත්ථ පාකටමෙව।
cen:සද්ධම්මප්පජ්ජොතිකාය චූළනිද්දෙස-අට්ඨකථාය
cen:පාරායනානුගීතිගාථානිද්දෙසවණ්ණනා නිට්ඨිතා।
cen:පාරායනවග්ගවණ්ණනා නිට්ඨිතා।
