cha:දාඨාවංසො <pb V=.1/>
cen:॥ නමො තස්ස භගවතො අරහතො සම්මාසම්බුද්ධස්ස॥
gax:1:විසාරදං වාදපථාති වත්තිනං,
gax:තිලොකපජ්ජොතමසය්හසාහිනං।
gax:අසෙස ඤෙය්යාවරණප්පහායිනං,
gae:නමාමි සත්ථාරමනන්තගොචරං॥
gax:2:<pb V=.2/> තිලොක නාථප්පභවං භයාපහං,
gax:විසුද්ධවිජ්ජාචරණෙහි සෙවිතං।
gax:පපඤ්ච සංයොජනබන්ධනච්ඡිදං,
gae:නමාමි ධම්මං නිපුණං සුදුද්දසං॥
gax:3:පසාදමත්තෙන’පි යත්ථ පාණිනො,
gax:ඵූසන්ති දුක්ඛක්ඛයමච්චුතං පදං।
gax:තමාහුණෙය්යං සුසමාහිතින්ද්රියං,
gae:නමාමි සඞ්ඝං මුනිරාජසාවකං॥
gax:4:විභුසයං කාළකනාගරන්ව යං,
gax:පරක්කමො කාරුණිකො චමූපති।
gax:ගවෙසමානො ජිනසාසනස්ස යො,
gae:විරූළ්හිමත්ථඤ්ච ජනස්ස පත්ථයං॥
gax:5:<pb V=.3/> සුධාමයූඛාමල පණ්ඩුවංසජං,
gax:විරූළ්හසද්ධං මුනිරාජසාසනෙ।
gax:පියං වදං නීතිපථානුවත්තිනිං,
gae:සදා පජානං ජනිකං’ව මාතරං॥
gax:6:පියං පරක්කන්තිභුජස්ස රාජිනො,
gax:මහෙසි මච්චුන්නතඛුද්ධිසම්පදං।
gax:විධාය ලීලාවතිමිච්ඡිතත්ථදං,
gae:අසෙස ලඞ්කාතලරජ්ජලක්ඛියං॥
gax:7:කුමාරමාරාධිතසාධුමන්තිනං,
gax:මහාදයං පණ්ඩුනරින්ද වංසජං।
gax:විධාය සද්ධං මධුරින්දනාමකං,
gae:සුසික්ඛීතං පාවචනෙ කලාසු ච॥
gax:8:<pb V=.4/> නරින්දසුඤ්ඤං සුචිරං තිසීහළං,
gax:ඉතිප්පතීතං අයසං අපානුදි।
gax:චිරං පණීතෙන ච චිවරාදිනා,
gae:සුසඤ්ඤතෙ සංයමිනො අතප්පයි॥
gax:9:චිරට්ඨිතිං පාවචනස්ස ඉච්ඡතා,
gax:කතඤ්ඤුනා වික්කම බුද්දිසාලිනා।
gax:සතීමතා චන්දිම බන්ධුකිත්තිනා,
gae:සගාරවං තෙන’භීයාචිතො අහං॥
gax:10:සදෙස භාසාය කවීහි සීහළෙ,
gax:කතම්පි වංසං ජිනදන්තධාතුයා।
gax:නිරුත්තියා මාගධිකාය වුද්ධියා,
gae:කරොමි දීපන්තරවාසිනං අපි॥
gax:11:<pb V=.5/> ජීනො’යමිද්ධෙ අමරව්හයෙ පුරෙ,
gax:කදාචි හුත්වාන සුමෙධනාමකො।
gax:සවෙදවෙදඞ්ගවිභාගකොවිදො,
gae:මහද්ධනෙ විප්පකුලම්හි මාණවො॥
gax:12:අහඤ්හි ජාතිබ්යසනෙන පීළිතො,
gax:ජරාභිභුතො මරණෙන ඔත්ථටො।
gax:සිවං පදං ජාතිජරාදිනිස්සටං,
gae:ගවෙසයිස්සං’ති රහො විචින්තිය॥
gax:13:අනෙකසඞ්ඛං ධනධඤ්ඤසම්පදං,
gax:පතිට්ඨපෙත්වා කපණෙසි දුච්චජං।
gax:අනප්පකෙ පෙමභරානුබන්ධිනො,
gae:විහාය මිත්තෙ ච සුතෙච බන්ධවෙ॥
gax:14:<pb V=.6/> පහාය කාමෙ නිඛිලෙ මනොරමෙ,
gax:ඝරාභිනික්ඛම්ම හිමාචලන්තිකෙ।
gax:මහීධරං ධම්මිකනාම විස්සුතං,
gae:උපෙච්ච නානාතරුරාජිභුසිතං॥
gax:15:මනොනුකූලෙ සුරරාජනිම්මීතෙ,
gax:අසම්මිගානං අගතිම්හි අස්සමෙ।
gax:නිවත්තචීරො අජිනක්ඛිපං වහං,
gae:ජටාධරො තාපස වෙසමග්ගහී॥
gax:16:සුසඤ්ඤතත්තොපරිවාරි තින්ද්රියො,
gax:ඵලාඵලාදීහි පවත්තයං තනුං।
gax:ගතො අභිඤ්ග්ඤාසු ච පාරමිං වසී,
gae:තහිං සමාපත්ති සුඛං අවින්දි සො॥
gax:17:<pb V=.7/> සුසජ්ජිතෙ රම්මපුරාධිවාසිනා,
gax:මහාජනෙන’ත්තමනෙන අඤ්ජසෙ।
gax:පථප්පදෙසෙ අභියන්තමත්තනො,
gae:අනිට්ඨිතෙයෙව සුමෙධ තාපසො॥
gax:18:අගාධඤෙය්යොදධීපාරදස්සිනං,
gax:භවන්තගුං නිබ්බනථං විනායකං।
gax:අනෙකඛීණාසවලක්ඛසෙවිතං,
gae:කදා චි දීපඞ්කරබුද්ධමද්දස॥
gax:19:තතො සසඞ්ඝස්ස තිලොකභත්තුනො,
gax:පරිච්චජිත්වාන තනුම්පි ජීවිතං।
gax:පසාරයිත්වාන ජටාජිනාදිකං,
gae:විධාය සෙතුං තනුමෙව පල්ලලෙ॥
gax:20:<pb V=.8/> අනක්කමිත්වා කලලං මහාදයෙ,
gax:සභික්ඛුකො ගච්චතු පිට්ඨියා ඉති।
gax:අධිට්ඨහිත්වාන නිපන්නකො තහිං,
gae:අනාථ මෙතං තිභවං සමෙක්ඛිය॥
gax:21:දයාය සඤ්චොදිතමානසො ජනෙ,
gax:භවණ්ණවා උද්ධරිතුං දුඛද්දිතෙ।
gax:අකාසි සම්බොධිපදස්ස පත්තියා,
gae:මහාභිනීහාරමුදග්ගවික්කමො॥
gax:22:<pb V=.9/> අථො විදිත්වා වසිනො තමාසයං,
gax:අදාසි සො ව්යාකරණං මහාමුනි।
gax:තතො පුරං තම්හි තථාගතෙ ගතෙ,
gae:සයංවසී සම්මසි පාරමිගුණෙ॥
gax:23:තතො ච කප්පානමලීනවික්කමො,
gax:අසංඛියෙ සො චතුරො සලක්ඛකෙ।
gax:තහිං තහිං ජාතිසු බොධිපාචනෙ,
gax:විසුද්ධසම්භාරගුණෙ අපූරයි।
gax:අථාභිජාතො තුසිතෙ මහායසො,
gax:විසුද්ධසම්බොධිපදොපලද්ධියා।
gax:උදික්ඛමානො සමයං දයාධනො,
gae:චිරං විභුතිං අනුභොසි සබ්බසො॥
gax:25:<pb V=.10/> සහස්සසඞ්ඛා දසචක්කවාලතො,
gax:සමාගතානෙකසුරාධිපාදිහි।
gax:උදග්ගුදග්ගෙහි ජිනත්තපත්තියා,
gae:සගාරවං සො අභිගම්ම යාචිතො॥
gax:26:තතො චවිත්වා කපිළව්හයෙ පුරෙ,
gax:සදා සතො සක්යකුලෙකකෙතුනො।
gax:අහොසි සුද්ධොදනභුමිභත්තුනො,
gae:මහාදිමායාය මහෙසියා සුතො॥
gax:27:<pb V=.11/> විජාතමත්තො’ව වසුන්ධරාය සො,
gax:පතිට්ඨහිත්වාන දිසා විලොකයී।
gax:තදා අහෙසුං විවටඞ්ගනා දිසා,
gae:අපූජයුං තත්ථ ච දෙවමානුසා॥
gax:28:ආධාරයුං ආතපවාරණාදිකං,
gax:අදිස්සමානාව නභම්භි දෙවතා।
gax:පදානි සො සත්ත ච උත්තරාමුඛො,
gae:උපෙච්ච නිච්ඡාරයි වාචමාසභිං॥
gax:29:යථත්ථසිද්ධත්තකුමාරනාමකො,
gax:මහබ්බලො යොබ්බනහාරිවිග්ගහො।
gax:උතුත්තයානුච්ඡවිකෙසු තීසු සො,
gae:නුභොසි පාසාදවරෙසු සම්පදං॥
gax:30:<pb V=.12/> කදාචි උය්යානපථෙ ජරාහතං,
gax:තථාතුරං කාලකතඤ්ච සංයමිං।
gax:කමෙන දිස්වාන විරත්තමානසො,
gae:භවෙසු සො පබ්බජිතුං අකාමයි॥
gax:31:සපුප්ඵදීපාදීකරෙහි රත්තියං,
gax:පුරක්ඛතො සො තිදිවාධිවාසිහි।
gax:සඡන්නකො කන්තකවාජියානතො,
gae:තතො මහාකාරුණිකො’භිනික්ඛමි॥
gax:32:කමෙන පත්වාන අනොමමාපගං,
gax:සුධොතමුත්තාඵලහාරිසෙකතෙ।
gax:පතිට්ඨහිත්වා වරමොළිබන්ධනං,
gae:සිතාසිලූනං ගගනෙ සමුක්ඛිපී॥
gax:33:<pb V=.13/> පටිග්ගහෙත්වා තිදසානමිස්සරො,
gax:සුවණ්නචඞ්ගොටවරෙන තං තදා।
gax:තියොජනං නීලමණීහි චෙතියං,
gae:අකාසි චූළාමණිමත්තනො පුරෙ॥
gax:34:තතො ඝටීකාරසරොජයොනිනා,
gax:සමාහටං ධාරයී චීවරාදිකං।
gax:අථො සකං වත්ථයුගං නභත්ථලෙ,
gae:පසත්ථවෙසග්ගහණො සමුක්ඛිපී॥
gax:35:පටිග්ගහෙත්වාන තමම්බුජාසනො,
gax:මහිද්ධිකො භත්තිභරෙන චොදිතො।
gax:සකෙ භවෙ ද්වාදසයොජනං අකා,
gae:මණීහි නීලාදිහි දුස්සචෙතියං॥
gax:36:<pb V=.14/> සුසඤ්ඤතත්තො සතිමා ජිතින්ද්රියො,
gax:විනීතවෙසො රසගෙධවජ්ජිතො।
gax:ඡහායනානෙව අනොමවික්කමො,
gae:මහාපධානං පදහිත්ථ දුක්කරං॥
gax:37:විසාඛමාසස්සථ පුණ්ණමාසියං,
gax:උපෙච්ච මූලං සහජාය බොධියා।
gax:තිණාසනෙ චුද්දසහත්ථසම්මිතෙ,
gae:අධිට්ඨහිත්වා වීරියං නිසජ්ජි සො॥
gax:38:අවත්ථරන්තිං වසුධංච අම්බරං,
gax:විරූපවෙසග්ගහණෙන භිංසනං।
gax:පකම්පයන්තො සධරාධරං මහිං,
gae:ජිනො පදොසෙ’ජිනි මාරවාහිණිං॥
gax:39:<pb V=.15/> සුරාසුරබ්රහ්මගණෙහි සජ්ජිතෙ,
gax:ජගත්තයෙ පුප්ඵමයගඝිකාදිනා।
gax:පවත්තමානෙ සුරදුන්දුභිස්සරෙ,
gae:අබුජ්ඣිබොධිං රජනීපරික්ඛයෙ॥
gax:40:තදා පකම්පිංසු සසෙලකානනා,
gax:සහස්සසංඛා දසලොකධාතුයො।
gax:අගඤ්ජි සො ලොණපයොධි සාධුතං,
gae:මහාවභාසො භුවනෙසු පත්ථරී॥
gax:41:ලභිංසු අන්ධා විමලෙ විලොචනෙ,
gax:සුණිංසු සද්දෙ බධිරාපි ජාතියා।
gax:ලපිංසු මූගා වචනෙන වග්ගුනා,
gae:චරිංසු ඛෙලං පදසා’ව පඞ්ගුලා॥
gax:42:භවිංසු ඛුජ්ජා උජුසොම්මවිග්ගහා,
gax:සිඛී’පි නිබ්බායි අවීචිආදිසු।
gax:අපාගමුං බන්ධනතො’පි ජන්තවො,
gae:ඛුදාදිකං පෙතභවා අපක්කමී॥
gax:43:<pb V=.16/> සමිංසු රොගව්යසනානි පාණිනං,
gax:භයං තිරච්චානගතෙ න පීළයී।
gax:ජනා අහෙසුං සඛිලා පියංවදා,
gae:පවත්තයුං කොඤ්චනදං මතඞ්ගජා॥
gax:44:හයා ච හෙසිංසු පහට්ඨමානසා,
gax:නදිංසු සබ්බා සයමෙව දුන්දුභී।
gax:රවිංසු දෙහාභරණානි පාණිනං,
gae:දිසා පසීදිංසු සමා සමන්තතො॥
gax:45:පවායි මන්දො සුඛසීතමාරුතො,
gax:පවස්සි මෙඝො’පි අකාලසම්බවො।
gax:ජහිංසු ආකාසගතිං විහඞ්ගමා,
gae:මහිං සමුභිජ්ජජලං සමුට්ඨහී॥
gax:46:අසන්දමානා’ව ඨිතා සවන්තියො,
gax:නභෙ විරොචිංසු අසෙසජොතියො।
gax:භවා අහෙසුං විවටා සමන්තතො,
gae:ජනස්ස නාසුං වචනූපපත්තියො॥
gax:47:<pb V=.17/> සමෙක්ඛතං නාවරණා නගාදයො,
gax:පවායි ගන්ධො අපි දිබ්බසම්මතො।
gax:දුමා අහෙසුං ඵලපුප්ඵ ධාරිනො,
gae:අහොසි ඡන්නො කමලෙහි අණ්ණවො॥
gax:48:ථලෙසු තොයෙසු ච පුප්ඵමානකා,
gax:විචිත්තපුප්ඵා විකසිංසු සබ්බථා।
gax:නිරන්තරං පුප්ඵසුගන්ධවුට්ඨියා,
gae:අහොසි සබ්බං වසුධම්බරන්නරං॥
gax:49:නිසජ්ජ පල්ලඞ්කවරෙ තහිං ජිනො,
gax:සුඛං සමාපත්තිවිහාරසම්භවං।
gax:තතො’නුභොන්තො සුචිරාභිපත්ථිතං,
gae:දිනානි සත්තෙව අතික්කමාපයී॥
gax:50:<pb V=.18/> සමුප්පතිත්වා ගගණඞ්ගනං තතො,
gax:පදස්සයිත්වා යමකං මහාමුනි।
gax:සපාටිහීරං තිදිවාධිවාසිනං,
gae:ජිනත්තනෙ සංසයිතං නිරාකරි॥
gax:51:අථොතරිත්වාන ජයාසනස්ස සො,
gax:ඨිතො’ව පුබ්බුත්තරකණ්ණනිස්සිතො।
gax:දිනානි සත්තානිමිසෙන චක්ඛුනා,
gae:තමාසනං බොධිතරුංච’පූජයි॥
gax:52:අථ’න්තරාළෙ මණිචඞ්කමෙ ජිනො,
gax:ඨිතප්පදෙසස්ස ච ආසනස්ස ච।
gax:මහාරහෙ දෙවවරාභිනිම්මිතෙ,
gae:දිනානි සත්තෙව අකාසි වඞ්කමං॥
gax:53:<pb V=.19/> තතො දිසායං අපරාය බොධියා,
gax:උපාවිසිත්වා රතනාලයෙ ජිනො।
gax:සමන්තපට්ඨානනයං විචින්තයං,
gae:දිනානි සත්තෙව සවීතිනාමයි॥
gax:54:විනිග්ගතො සත්ථුසරීරතො තදා,
gax:ජුතිප්පබන්ධො පටිබන්ධවජ්ජිතො।
gax:පමාණසුඤ්ඤාසු ච ලොකධාතුසු,
gae:සමන්තතො උද්ධමධො ච පත්ථරී॥
gax:55:වටස්ස මූලෙ අජපාලසඤ්ඤිනො,
gax:සුඛං ඵුසන්තො පවිවෙකසම්භවං।
gax:විනායකො සත්ත විහාසි වාසරෙ,
gae:අනන්තදස්සී සුරරාජපූජිතො॥
gax:56:<pb V=.20/> විහාසි මූලෙ මුචලින්දසාඛිනො,
gax:නිසජ්ජ භොගාවලිමන්දිරොදරෙ।
gax:විකිණ්ණපුප්ඵෙ මුචලින්දභොගිනො,
gae:සමාධිනා වාසරසත්තකං ජිනො॥
gax:57:දුමෙ’පි රාජායතනෙ සමාධිනා,
gax:විහාසි රත්තින්දිව සත්තකං මුනි।
gax:සහස්සනෙත්තො අථ දන්තපොණකං,
gae:මුඛොදකඤ්චාපි අදාසි සත්ථුනො॥
gax:58:තතො මහාරාජවරෙහි ආභතං,
gax:සිලාමයං පත්ත චතුක්කමෙකකං।
gax:විධාය මත්ථං මධුපිණ්ඩිකං තහිං,
gae:පටිග්ගහෙත්වාන සවාණිජාහටා॥
gax:59:<pb V=.21/> කතන්නකිච්චො සරණෙසු තෙ උභො,
gax:පතිට්ඨපෙත්වාන තපස්සුභල්ලිකෙ।
gax:අදාසි තෙසං අභිපූජිතුං සකං,
gae:පරාමසිත්වාන සිරං සිරොරුහෙ॥
gax:60:වටස්සමුලෙ අජපාලසඤ්ඤිනො,
gax:සහම්පතීබ්රහ්මවරෙන යාචිතො।
gax:ජනස්ස කාතුං වරධම්මසඞ්ගහං,
gae:අගඤ්ඡි බාරාණසිමෙකකො මුනි॥
gax:61:<pb V=.22/> ගන්ත්වා සො ධම්මරාජා වනමිසිපතනං සඤ්ඤතානං නිකෙතං,
gax:පල්ලඞ්කස්මිං නිසින්නො තහිමවිචලිතට්ඨානසම්පාදිතම්හි।
gax:ආසාළ්හෙ පුණ්ණමායං සිතරුචිරුචියා ජොතිතෙ චක්කවාළෙ,
gae:දෙවබ්රහ්මාදිකානං දුරිතමලහරං වත්තයි ධම්මචක්කං॥
gax:62:සුත්වා සද්ධම්මමග්ගං තිභූවනකුහරාභොගවිත්ථාරිකං තං,
gax:අඤ්ඤාකොණ්ඩඤ්ඤනාමද්විජමුනිපමුඛාට්ඨාරසබ්රහ්මකොටී।
gax:අඤ්ඤාසුං මග්ගධම්මං පරිමිතරහිතෙ චක්කවාළෙ උළාරො,
gae:ඔභාසො පාතුභුතො සපදි බහුවිධං ආසි අච්ඡෙරකඤ්ච॥
cen:පඨමො පරිච්ඡෙදො।
gax:63:<pb V=.23/> තතො පට්ඨාය සො සත්ථා විනෙන්තො දෙවමානුසෙ,
gae:බොධිතො ඵුස්සමාසම්හි නවමෙ පුණ්ණමාසියං॥
gax:64:ලඞ්කමාගම්ම ගඞ්ගාය තීරෙ යොජනවිත්ථතෙ,
gae:මහානාගවනුය්යානෙ ආයාමෙන තියොජනෙ॥
gax:65:යක්ඛානං සමිතිං ගන්ත්වා ඨත්වාන ගගනෙ තහිං।
gae:වාතන්ධකාරවුට්ඨිහි කත්වා යක්ඛෙ භයද්දිතෙ॥
gax:66:ලද්ධාභයෙහි යක්ඛෙහි තෙහි දින්නාය භුමියා।
gae:චම්මඛණ්ඩං පසාරෙත්වා නිසීදිත්වාන තඞ්ඛණෙ॥
gax:67:චම්මඛණ්ඩං පදිත්තග්ගි ජාලාමාලාසමාකුලං।
gae:ඉද්ධියා වඩ්ඪයිත්වාන යාව සින්ධුං සමන්තතො॥
gax:68:<pb V=.24/> ජවෙන සින්ධුවෙලාය රාසිභුතෙ නිසාචරෙ।
gae:ගිරිදීපමිධානෙත්වා පතිට්ඨාපෙසි තෙ තහිං॥
gax:69:දෙසයිත්වා ජිනො ධම්මං තදා දෙවසමාගමෙ।
gae:බහුන්නං පාණකොටීනං ධම්මාභිසමයං අකා॥
gax:70:මහාසුමනදෙවස්ස සෙලෙ සුමනකූටකෙ।
gae:දත්වා නමස්සිතුං කෙසෙ අගා ජෙතවනං ජිනො॥
gax:71:පතිට්ඨපෙත්වා තෙ සත්ථු නිසින්නාසනභුමියං।
gae:ඉන්දනීලමයං ථූපං කරිත්වා සො අපූජයි॥
gax:72:නිස්සාය මණිපල්ලඞ්කං පබ්බතණ්ණවවාසිනො।
gae:දිස්වා යුද්ධත්ථිකෙ නාගෙ චූළොදර මහොදරෙ॥
gax:73:බොධිතො පඤ්චමෙ වස්සෙ චිත්තමාසෙ මහාමුනි।
gae:උපොසථෙ කාලපක්ඛෙ නාගදීපමුපාගමී॥
gax:74:<pb V=.25/> තදා සමිද්ධිසුමනො දෙවො ජෙතවනෙ ඨිතං।
gae:අත්තනො භවනංයෙව රාජායතනපාදපං॥
gax:75:ඉන්දනීලද්දිකූටං’ව ගහෙත්වාතුට්ඨමානසො।
gae:ධාරයිත්වා සහාගඤ්ඡි ඡත්තං කත්වාන සත්ථුනො॥
gax:76:උභින්නං නාගරාජූනං වත්තමානෙ මහාහවෙ।
gae:නිසින්නො ගගනෙ නාථො මාපයිත්ථ මහාතමං॥
gax:77:ආලොකං දස්සයිත්වාථ අස්සාසෙත්වාන භොගිනො।
gae:සාමග්ගිකරණං ධම්මං අභාසි පුරිසාසභො॥
gax:78:අසීතිකොටියො නාගා අචලම්බුධිවාසිනො।
gae:පතිට්ඨහිංසු මුදිතා සීලෙසු සරණෙසු ච॥
gax:79:<pb V=.26/> දත්වාන මණිපල්ලඞ්කං සත්ථුනො භුජගාධිපා।
gae:තත්ථාසීනං මහාවීරං අන්නපානෙහි තප්පයුං॥
gax:80:පතිට්ඨපෙත්වා සො තත්ථ රාජායතනපාදපං।
gae:පල්ලඞ්කං තඤ්ච නාගානං අදාසි අභිපූජිතුං॥
gax:81:බොධිතො අට්ඨමෙ වස්සෙ වෙසාඛෙ පුණ්ණමාසියං।
gae:මණිඅක්ඛිකනාමෙන නාගින්දෙන නිමන්තිතො॥
gax:82:නාගරාජස්ස තස්සෙව භවනං සාධු සජ්ජීතං।
gae:කල්යාණියං පඤ්චභික්ඛූ සතෙහි සහ ආගමි॥
gax:83:කල්යාණිචෙතියට්ඨානෙ කතෙ රතන මණ්ඩපෙ।
gae:මහාරහම්හි පල්ලඞ්කෙ උපාවිසි නරාසභො॥
gax:84:දිබ්බෙහි ඛජ්ජභොජ්ජෙහි සසඞ්ඝං ලොකනායකං।
gae:සන්තප්පෙසි ඵණින්දො සො භුජඞ්ගෙහි පුරක්ඛතො॥
gax:85:<pb V=.27/> දෙසයිත්වාන සද්ධම්මං සග්ගමොක්ඛසුඛාවහං।
gae:සො සත්ථා සුමනෙ කූටෙ දස්සෙසි පදලඤ්ඡනං॥
gax:86:තතො පබ්බතපාදම්හි සසඞ්ඝො සො විනායකො।
gae:දිවාවිහාරං කත්වාන දීඝවාපිං උපාගමි॥
gax:87:ථූපට්ඨානෙ තහිං බුද්ධො සසඞ්ඝො’භිනිසීදිය।
gae:සමාපත්ති සමුබභුතං අවින්දි අසමං සුඛං॥
gax:88:මහාබොධිතරුට්ඨානෙ සමාධිං අප්පයි ජිනො।
gae:මහාථූපප්පදෙසෙ ච විහරිත්ථ සමාධිනා॥
gax:89:ථූපාරාමම්හි ථූපස්ස ඨානෙ ඣානසුඛෙන සො।
gae:සභික්ඛුසඞ්ඝො සම්බුද්ධො මුහුත්තං වීතිනාමයී॥
gax:90:<pb V=.28/> සිලාථුපප්පදෙසම්හි ඨත්වාකාලාවිදූ මුනි।
gae:දෙවෙ සමනුසාසිත්වා තතො ජෙතවනං අගා॥
gax:91:අගිද්ධො ලාභසක්කාරෙ අසය්හමවමානනං।
gae:සහන්තො කෙවලං සබ්බ ලොකනිත්ථරණත්ථිකො॥
gax:92:සංවච්ඡරානි ඨත්වාන චත්තාළීසඤ්ච පඤ්ච ච।
gae:දෙසයිත්වාන සුත්තාදි නවඞ්ගං සත්ථුසාසනං॥
gax:93:තාරෙත්වා භවකන්තාරා ජනෙ සඞ්ඛ්යාතිවත්තිනො।
gae:බුද්ධකිච්චානි සබ්බානි නිට්ඨාපෙත්වාන චක්ඛුමා॥
gax:94:<pb V=.29/> කුසිනාරාපුරෙ රඤ්ඤං මල්ලානමුපවත්තනෙ।
gae:සාලවනම්හි යමකසාලරුක්ඛානමන්තරෙ॥
gax:95:මහාරහෙ සුපඤ්ඤත්තෙ මඤ්චෙ උත්තරසීසකං।
gae:නිපන්නො සීහසෙය්යාය වෙසාඛෙ පුණ්ණමාසියං॥
gax:96:දෙසෙත්වා පඨමෙ යාමෙ මල්ලානං ධම්මමුත්තමං।
gae:සුභද්දං මජ්ඣිමෙ යාමෙ පාපෙත්වා අමතං පදං॥
gax:97:භික්ඛු පච්ඡිමයාමම්හි ධම්මක්ඛන්ධෙ අසෙසකෙ।
gae:සඞ්ගය්හ ඔවදිත්වාන අප්පමාද පදෙන ච॥
gax:98:පච්චුසසමයෙ ඣානසමාපත්තිවිහාරතො।
gae:උට්ඨාය පරිනිබ්බායි සෙසොපාදිවිවජ්ජිතො॥
gax:99:<pb V=.30/> මහීකම්පාදයො ආසුං තදා අච්ඡරියාවහා।
gae:පූජාවිසෙසා වත්තිංසු දෙවමානුසකා බහූ॥
gax:100:පරිනිබ්බාණසුත්තන්තෙ වුත්තානුක්කමතො පන।
gae:පූජාවිසෙසො විඤ්ඤෙය්යො ඉච්ඡන්තෙහි අසෙසතො॥
gax:101:අහතෙහි ච වත්ථෙහි වෙඨෙත්වා පඨමං ජිනං।
gae:වෙඨයිත්වාන කප්පාසපිචුනා විහතෙන ච॥
gax:102:එවං පඤ්චසතක්ඛත්තුං වෙඨයිත්වාන සාධුකං।
gae:පක්ඛිපිත්වා සුවණ්ණාය තෙලපුණ්ණාය දොණියා॥
gax:103:වීසංහත්ථසතුබ්බෙධං ගන්ධදාරූහි සඞ්ඛතං।
gae:ආරොපයිංසු චිතකං මල්ලානං පමුඛා තදා॥
gax:104:මහාකස්සපථෙරෙන ධම්මරාජෙ අවන්දිතෙ।
gae:චිතකං මා ජලිත්ථාති දෙවධිට්ඨානතො පන॥
gax:105:<pb V=.31/> පාමොක්ඛා මල්ලරාජූනං වායමන්තොප’නෙකධා।
gae:චිතකං තං න සක්ඛිංසු ගාහාපෙතුං හුතාසනං॥
gax:106:මහාකස්සපථෙරෙන අධිට්ඨානෙන අත්තනො।
gae:වත්ථාදීනි මහාදොණිං චිතකඤ්ච මහාරහං॥
gax:107:ද්විධා කත්වාන නික්ඛම්ම සකසීසෙ පතිට්ඨිතා।
gae:වන්දිතා සත්ථුනො පාදා යථාට්ඨානෙ පතිට්ඨිතා॥
gax:108:තතො දෙවානුභාවෙන පජ්ජලිත්ථ චිතානලො।
gae:න මසි සත්ථුදෙහස්ස දඩ්ඪස්සාසි න ඡාරිකා॥
gax:109:ධාතුයො අවසිස්සිංසු මුත්තාභා කඤ්චනප්පභා।
gae:අදිට්ඨානෙන බුද්ධස්ස විප්පකින්ණා අනෙකධා॥
gax:110:<pb V=.32/> උණ්හීසං අක්ඛකා ද්වෙ ච චතස්සො දන්තධාතුයො।
gae:ඉච්චෙතා ධාතුයො සත්ත විප්පකිණ්ණා න සත්ථුනො॥
gax:111:ආකාසතො පතිත්වාපි උග්ගන්ත්වාපි මහීතලා।
gae:සමන්තා ජලධාරායො නිබ්බාපෙසුං චිතානලං॥
gax:112:ථෙරස්ස සාරිපුත්තස්ස අන්තෙවාසි මහිද්ධිකො।
gae:සරභුනාමකො ථෙරො පභින්න පටිසම්භිදො॥
gax:113:ගීවාධාතුං ගහෙත්වාන චිතතො මහියඞ්ගණෙ।
gae:පතිට්ඨපෙත්වා ථූපම්හි අකා කඤ්චුකචෙතියං॥
gax:114:ඛෙමව්හයො කාරුණිකො ඛීණසංයොජනො මුනි।
gae:චිතකා තො තතො වාමදාඨාධාතුං සමග්ගහි॥
gax:115:අට්ඨන්නමථ රාජුනං ධාතුඅත්ථාය සත්ථුනො।
gae:උප්පන්නං විග්ගහං දොණො සමෙත්වාන ද්විජුත්තමො॥
gax:116:<pb V=.33/> කත්වාන අට්ඨ කොට්ඨාසෙ භාජෙත්වා සෙසධාතුයො।
gae:අදාසි අට්ඨරාජූනං තං තං නගරවාසිනං॥
gax:117:හට්ඨතුට්ඨා ගහෙත්වාන ධාතුයො තා නරාධිපා।
gae:ගන්ත්වා සකෙ සකෙ රට්ඨෙ චෙතියානි අකාරයුං॥
gax:118:එකා දාඨා සුරින්දෙන එකා ගන්ධාරවාසිහි।
gae:එකා භුජඞ්ගරාජූහි ආසි සක්කතපූජිතා॥
gax:119:දන්තධාතුං තතො ඛෙමො අත්තනා ගහිතං අදා।
gae:දන්තපුරෙ කලිඞ්ගස්ස බ්රහ්මදත්තස්ස රාජිනො॥
gax:120:දෙසයිත්වාන සො ධම්මං භෙත්වා සබ්බා කුදිට්ඨියො।
gae:රාජානං තං පසාදෙසි අග්ගම්භී රතනත්තයෙ॥
gax:121:<pb V=.34/> අජ්ඣොගාළ්හො මුනින්දස්ස ධම්මාමතමහණ්ණවං।
gae:සො නරින්දොපවාහෙසි මලං මච්ඡරියාදිකං॥
gax:122:පාවුස්සකො යථා මෙඝො නානා රතනවස්සතො।
gae:දාළිද්දියනිදාඝං සො නිබ්බාපෙසි නරුත්තමො॥
gax:123:සුවණ්ණඛචිතාලම්බ මුත්තාජාලෙහි සොභිතං।
gae:කූටාගාරසතාකීණ්ණං තරුණාදිච්චසන්නිභං॥
gax:124:නානාරතනසොභාය දුදික්ඛං චක්ඛුමූසනං।
gae:යානං සග්ගාපවග්ගස්ස පසාදාතිසයාවහං॥
gax:125:කාරයිත්වාන සො රාජා දාඨාධාතුනිවෙසනං।
gae:ධාතුපීඨඤ්ච තත්ථෙව කාරෙත්වා රතනුජ්ජලං॥
gax:126:තහිං සමප්පයිත්වාන දාඨාධාතුං මහෙසිනො।
gae:පූජාවත්ථූහි පූජෙසි රත්තින්දිවමතන්දිතො॥
gax:127:<pb V=.35/> ඉති සො සඤ්චිනිත්වාන පුඤ්ඤසම්භාර සම්පදං।
gae:ජහිත්වා මානුසං දෙහං සග්ගකායමලඞ්කරි॥
gax:128:අනුජාතො තතො තස්ස කාසිරාජව්හයො සුතො।
gae:රජ්ජං ලද්ධා අමච්චානං සොකසල්ලමපානුදී॥
gax:129:පුප්ඵගන්ධාදිනා දන්තධාතුං තමභිපූජිය।
gae:නිච්චං මණිප්පදීපෙහි ජොතයි ධාතුමන්දිරං॥
gax:130:ඉච්චෙවමාදිං සො රාජා කත්වා කුසලසඤ්චයං।
gae:ජහිත්වාන නිජං දෙහං දෙවින්දපුරමජ්ඣගා॥
gax:131:සුනන්දො නාම රාජින්දො ආනන්දජනනො සතං।
gae:තස්ස’ත්රජො තතො ආසි බුද්ධසාසනමාමකො॥
gax:132:සම්මානෙත්වාන සො දන්තධාතුං ඤෙය්යන්තදස්සිනො।
gae:මහතා භත්තියොගෙන අගා දෙවසහව්යතං॥
gax:133:<pb V=.36/> තතො පරඤ්ච අඤ්ඤෙ’පි බහවො වසුධාධිපා।
gae:දන්තධාතුං මුනින්දස්ස කමෙන අභිපූජයුං॥
gax:134:ගුහසීවව්හයො රාජා දුරතික්කම සාසනො।
gae:තතො රජ්ජසිරිං පත්වා අනුගණ්හි මහාජනං॥
gax:135:සපරත්ථානභිඤ්ඤෙ සො ලාභසක්කාරලොලුපෙ।
gae:මායාවිනො අවිජ්ජන්ධෙ නිගන්ඨෙ සමුපට්ඨහි॥
gax:136:වස්සාරත්තෙ යථා චන්දො මොහක්ඛන්ධෙන ආවටො।
gae:නාසක්ඛී ගුණරංසීහි ජලිතුං සො නරාසභො॥
gax:137:ධම්මමග්ගා අපෙතෙ’පි පවිට්ඨෙ දිට්ඨිකානනං।
gae:තස්මිං සාධුපථං අඤ්ඤෙ නාතිවත්තිංසු පාණිනො
gax:138:<pb V=.37/> හෙමතොරණමාලාහි ධජෙහි කදලිහි ච।
gae:පුප්ඵගඝියෙහි’නෙකෙහි සජ්ජෙත්වා නාගරා පුරං
gax:139:මඞ්ගලත්ථුති ඝොසෙහි නච්චගීතාදිකෙහි ච।
gae:හෙමරූපියපුප්ඵෙහි ගන්ධචුණ්ණාදිකෙහි ච॥
gax:140:පූජෙන්තා මුනිරාජස්ස දාඨාධාතුං කුදාචනං।
gae:අකංසු එකනිග්ඝොසං සංවට්ටම්බුධිසන්නිභං॥
gax:141:උග්ඝාටෙත්වා නරින්දො සො පාසාදෙ සිහපඤ්ජරං।
gae:පස්සන්තො ජනමද්දක්ඛී පූජාවිධිපරායණං॥
gax:142:අථාමච්චසභාමජෙත්ධ රාජා විම්භීත මානසො।
gae:කොතුහලාකුලො හුත්වා ඉදං වචනමබ්රවී॥
gax:143:අච්ඡෙරකං කිමෙතන්නු කීදිසං පාටිහාරියං।
gae:මමෙතං නගරං කස්මා ඡණනිස්සිතකං ඉති॥
gax:144:<pb V=.38/> තතො අමච්චො ආචික්ඛි මෙධාවී බුද්ධමාමකො।
gae:රාජිනො තස්ස සම්බුද්ධානුභාවමවිජානතො॥
gax:145:සබ්බාභිභුස්සබුද්දස්ස තන්හාසඞ්කයදස්සිනො।
gae:එසා ධාතු මහාරාජ ඛෙමත්ථෙරෙන ආහටා॥
gax:146:තං ධාතුං පූජයිත්වාන රාජානො පුබ්බකා ඉධ।
gae:කල්යාණමිත්තෙ නිස්සාය දෙවකායමුපාගමුං॥
gax:147:නාගරාපි ඉමෙ සබ්බෙ සම්පරාය සුකත්ථිකා।
gae:පූජයන්ති සමාගම්ම ධාතුං තං සත්ථුනො ඉති॥
gax:148:තස්සාමච්චස්ස සො රාජා සුත්වා ධම්මං සුභාසිතං।
gae:දුල්ලද්ධීමලමුජ්ඣිත්වා පසීදි රතනත්තයෙ॥
gax:149:<pb V=.39/> ධාතුපූජං කරොන්තො සො රාජා අච්ඡරියා වහං।
gae:තිත්ථියෙ දුම්මනෙ’කාසි සුමනෙ චෙතරෙ ජනෙ॥
gax:150:ඉමෙ අහිරිකා සබ්බෙ සද්ධාදිගුණවජ්ජිතා।
gae:ථද්ධා සඨා ච දුප්පඤ්ඤා සග්ගමොක්ඛවිබන්ධකා॥
gax:151:ඉති සො චින්තයිත්වාන ගුහසීවො නරාධිපො।
gae:පබ්බාජෙසි සකා රට්ඨා නිගණ්ඨෙ තෙ අසෙසකෙ॥
gax:152:තතො නිග්ණ්ඨා සබ්බෙ’පි ඝතසිත්තානලා යථා।
gae:කොධග්ගිජලිතා’ගඤ්ඡුං පුරං පාටලිපුත්තකං॥
gax:153:තත්ථ රාජා මහාතෙජො ජම්බුදීපස්ස ඉස්සරො।
gae:පණ්ඩුනාමො තදා ආසි අනන්තබලවාහණො॥
gax:154:<pb V=.40/> කොධන්ධාථ නිගණ්ඨා තෙ සබ්බෙ පෙසුඤ්ඤකාරකා।
gae:උපසඞ්කම්ම රාජානං ඉදං වචනමබ්රවූං॥
gax:155:සබ්බදෙවමනුස්සෙහි වන්දනීයෙ මහිද්ධිකෙ।
gae:සිවබ්රහ්මාදයො දෙවෙ නිච්චං තුම්හෙ නමස්සථ॥
gax:156:තුය්හං සාමන්තභුපාලො ගුහසීවො පනාධුනා।
gae:නින්දන්නො තාදිසෙ දෙවෙ ඡවට්ඨිං වන්දතෙ ඉති॥
gax:157:සුත්වාන වචනං තෙසං රාජා කොධවසානුගො।
gae:සූරං සාමන්තභූපාලං චිත්තයානමථ’බ්රවී॥
gax:158:කලිඞ්ගරට්ඨං ගන්ත්වාන ගුහසීවමිධානය।
gae:පූජිතං තං ඡවට්ඨිඤ්ච තෙන රත්තින්දිවං ඉති॥
gax:159:චිත්තයානො තතො රාජා මහතිං චතුරඞ්ගිනිං।
gae:සන්නයහිත්වා සකං සෙනං පුරා තම්හාභිනික්ඛමි॥
gax:160:<pb V=.41/> ගන්ත්වාන සො මහීපාලො සෙනඞ්ගෙහි පුරක්ඛතො।
gae:දන්තපුරස්සාවිදූරෙ ඛන්ධාවාරං නිවෙසයි॥
gax:161:සුත්වා ආගමනං තස්ස කලිඞ්ගො සො මහිපති।
gae:ගජින්දපාභතාදිහි තං තොසෙසි නරාධිපං॥
gax:162:හිතජ්ඣාසයතං ඤත්වා ගුහසීවස්ස රාජිනො।
gae:දන්තපුරං චිත්තයානො සද්ධිං සෙනාය පාවිසි॥
gax:163:පාකාරගොපුරට්ටාලපාසාදගඝිකචිත්තිතං।
gae:දානසාලාහි සො රාජා සමිද්ධං පුරමද්දස॥
gax:164:තතො සො සුමනො ගන්ත්වා පවිට්ඨො රාජමන්දිරං।
gae:ගුහසීවස්ස ආචික්ඛි පණ්ඩුරාජස්ස සාසනං॥
gax:165:<pb V=.42/> සුත්වාන සාසනං තස්ස දාරුණං දුරතික්කමං।
gae:පසන්නමුඛවණ්ණො’ව චිත්තයානං සමබ්රවී॥
gax:166:සබ්බලොකහිතත්ථාය මංසනෙත්තාදිදානතො।
gae:අනප්පකප්පෙ සම්භාරෙ සම්භරිත්වා අතන්දිතො॥
gax:167:ජෙත්වා නමුචිනො සෙනං පත්වා සබ්බාසවක්ඛයං।
gae:අනාවරණඤාණෙන සබ්බධම්මෙසු පාරගු॥
gax:168:දිට්ඨධම්මසුකස්සාදං අගණෙත්වාන අත්තනො।
gae:ධම්මනාවාය තාරෙසි ජනතං යො භවණ්ණවා॥
gax:169:දෙවාතිදෙවං තං බුද්ධං සරණං සබ්බපාණිනං।
gae:ජනො හි අවජානන්තො අද්ධා සො වඤ්චිතො ඉති॥
gax:170:<pb V=.43/> ඉච්චෙවමාදිං සුත්වාන සො රාජා සත්ථුවණ්ණනං।
gae:ආනන්දස්සුප්පබන්ධෙහි පවෙදෙසි පසන්නතං॥
gax:171:ගුහසීවො පසන්නං තං චිත්තයානං උදික්ඛිය।
gae:තෙන සද්ධිං මහග්ඝං තං අගමා ධාතුමන්දිරං॥
gax:172:හරිචන්දනසම්භුතං ද්වාරබාහාදිකෙහි ච।
gae:පවාළවාළමාලාහි ලම්බමුත්තාලතාහි ච॥
gax:173:ඉන්දනීලකවාටෙහි මණිකිඞ්කිණිකාහි ච।
gae:සොවණ්ණකණ්ණමාලාහි සොභිතං මණිථූපිකං॥
gax:174:උච්චං වෙලුරියුබ්භාසි ඡදනං මකරාකුලං।
gae:ධාතුමන්දිරමද්දක්ඛි රතනුජ්ජල පීඨකං॥
gax:175:තතො සෙතාතපත්තස්ස හෙට්ඨා රතනචිත්තිතං।
gae:දිස්වා ධාතුකරන්ඩඤ්ච තුට්ඨො විම්භයමජ්ඣගා॥
gax:176:<pb V=.44/> තතො කලිඞ්ගනාථො සො විවරිත්වා කරණ්ඩකං।
gae:මහීතලෙ නිහන්ත්වාන දක්ඛිණං ජානුමණ්ඩලං॥
gax:177:අඤ්ජලිං පග්ගහෙත්වාන ගුණෙ දසබලාදිකෙ।
gae:සරිත්වා බුද්ධසෙට්ඨස්ස අකාසි අභියාචනං॥
gax:178:ගණ්ඩම්බරුක්ඛමූලම්හි තයා තිත්ථීයමද්දනෙ।
gae:යමකං දස්සයන්තෙන පාටිහාරියමබ්භුතං॥
gax:179:පුබ්බකායාදිනික්ඛන්තජලානලසමාකුලං।
gae:චක්කවාළඞ්ගණං කත්වා ජනා සබ්බෙ පසාදිතා॥
gax:180:දෙසෙත්වාන තයො මාසෙ අභිධම්මං සුධාසිනං।
gae:නගරං ඔතරන්තෙන සඞ්කස්සං තාවතිංසතො॥
gax:181:<pb V=.45/> ඡත්තවාමරසඞ්ඛාදිගාහකෙහි අනෙකධා।
gae:බ්රහ්මදෙවාසුරාදීහි පූජිතෙන තයා පන॥
gax:182:ඨත්වාන මණිසොපාණෙ විස්සකම්මාභිනිම්මිතෙ।
gae:ලොකවිවරණං නාම දස්සිතං පාටිහාරියං॥
gax:183:තථානෙකෙසු ඨානෙසු මුනිරාජ තයාපුන।
gae:බහූනි පාටිහිරානි දස්සිතානි සයම්භුනා॥
gax:184:පාටිහාරියමජ්ජාපි සග්ගමොක්ඛසුඛාවහං।
gae:පස්සන්තානං මනුස්සානං දස්සනීයං තයා ඉති॥
gax:185:<pb V=.46/> අබ්භුග්ගන්ත්වා ගගණ කුහරං චන්දලෙඛාභිරාමා,
gax:විස්සජ්ජෙන්ති රජත ධවලා රංසියො දන්තධාතු।
gax:ධූපායන්ති සපදි බහුධා පජ්ජලන්තී මුහුත්තං,
gae:නිබ්බායන්තී නයනසුභගං පාටිහීරං අකාසි॥
gax:186:අච්ඡෙරං තං පරම රුචිරං චිත්තයානො නරින්දො,
gax:දිස්වා හට්ඨො චිරපරිචිතං දිට්ඨිජාලං ජහිත්වා।
gax:ගන්ත්වා බුද්ධං සරණමසමං සබ්බසෙණීහි සද්ධිං,
gae:අග්ගං පුඤ්ඤං පසවි බහුධා ධාතුසම්මානනාය॥
cen:දුතියො පරිච්ඡෙදො
gax:187:<pb V=.47/> තතො කලිඞ්ගාධිපතිස්ස තස්සසොචිත්තයානොපරමප්පතීතො।
gae:තං සාසනං පණ්ඩුනරාධිපස්ස ඤාපෙසි ධීරො දුරතික්කමං’ති॥
gax:188:රාජාතතො දන්තපුරං ධජෙහි පුප්ඵෙහි ධූපෙහි ච තොරණෙහි।
gae:අලඞ්කරිත්වාන මහාවිතාන නිවාරිතාදිච්චමරීචිජාලං॥
gax:189:අස්සුප්පබන්ධාවුතලොචනෙහි පුරක්ඛතො නෙගම නාගරෙහි।
gae:සමුබ්බහන්තො සිරසා නිජෙන මහාරහං ධාතුකරණ්ඩකං තං॥
gax:190:සමුස්සිතොදාර සිතාතපත්තං සඞ්ඛොදරොදාත තුරඞ්ගයුත්තං।
gae:රථං නවාදිච්චසමානවණ්ණ මාරුය්හ චිත්තත්ථරණාභිරාමං॥
gax:191:අනෙකසඞ්ඛෙහි බලෙහි සද්ධිං වෙලාතිවත්තම්බුධිසන්නිභෙහී।
gae:නිවත්තමානස්ස බහුජ්ජනස්ස විනාපි දෙහං මනසානුයාතො
gax:192:<pb V=.48/> සුසන්ථතං සබ්බධිවාලුකාහි සුසජ්ජිතං පුණ්ණ ඝටාදිකෙහි।
gae:පුප්ඵාභිකිණ්ණං පටිපජ්ජි දීඝං සුවිත්ථතං පාටලිපුත්තමග්ගං॥
gax:193:කලිඞ්ඝනාථො කුසුමාදිකෙහි නච්චෙහි ගීතෙහි ච වාදිතෙහි।
gae:දිනෙ දිනෙ අද්ධනි දන්තධාතුං පූජෙසි සද්ධිං වනදෙවතාහි॥
gax:194:සුදුග්ගමං සින්ධුමහීධරෙහි කමෙන මද්ධානමතික්කමිත්වා।
gae:ආදාය ධාතුං මනුජාධිනාථො අගා පුරං පාටලි පුත්තනාමං॥
gax:195:රාජාධිරාජො’ථ සභාය මජ්ඣෙ දිස්වාන තං වීතභයං විසඞ්කං।
gae:කලිඞ්ගරාජං පටිඝාභිභුතො අභාසි පෙසුඤ්ඤකරෙ නිගණ්ඨෙ
gax:196:දෙවෙ ජහිත්වාන නමස්සනීයෙ ඡවට්ඨිමෙතෙන නමස්සිතං’තං।
gae:අඞ්ගාරරාසිම්හි සජොතිභූතෙ නික්ඛිප්ප ඛිප්පං දහථාධුනෙති॥
gax:197:<pb V=.49/> පහට්ඨචිත්තා’වතතො නිගණ්ඨාරාජඞ්ගණෙ තෙ මහතිං ගභීරං।
gae:වීතච්චිකඞ්ගාරක රාසි පුණ්ණං අඞ්ගාරකාසුං අභිසඞ්ඛරිංසු॥
gax:198:සමන්තතො පජ්ජලිතාය තාය සජොතියා රොරුවභෙරවාය।
gae:මොහන්ධභුතා අථ තිත්ථියා තෙ තං දන්තධාතුං අභිනික්ඛිපිංසු॥
gax:199:තස්සානුභාවෙන තමග්ගීරාසිං හෙත්වා සරොජං රථචක්කමත්තං।
gae:සමන්තතො උග්ගතරෙණුජාල මුට්ඨාසි කිඤ්ජක්ඛ භරාභිරාමං॥
gax:200:තස්මිං ඛණෙ පඞ්කජ කණ්ණිකාය පතිට්ඨහිත්වා ජිනදන්තධාතු।
gae:කුන්දාවදාතාහි පභාහි සබ්බා දිසා පභාසෙසි පභස්සරාහි॥
gax:201:<pb V=.50/> දිස්වාන තං අච්ඡරියං මනුස්සා පසන්නචිත්තා රතනාදිකෙහි।
gae:සම්පූජයිත්වා ජිනදන්තධාතුං සකං සකං දිට්ඨිමවොස්සජිංසු॥
gax:202:සො පණ්ඩුරාජා පන දිට්ඨිජාලං චිරානුබද්ධං අපරිච්චජන්තො।
gae:පතිට්ඨපෙත්වා’ධිකරඤ්ඤමෙතං කුටෙන ඝාතාපයි දන්තධාතුං॥
gax:203:තස්සං නිමුග්ගා’ධිකරඤ්ඤමෙසා උපඩ්ඪභාගෙ නච දිස්සමානා।
gae:පුබ්බාචලට්ඨො’ව සුධාමරීචි ජොතෙසි රංසීහි දිසා සමන්තා॥
gax:204:දිස්වානුභාවං ජිනදන්තධාතු යාපජ්ජි සො විම්භය මග්ගරාජා।
gae:එකො’ථ ඉස්සාපසුතො නිගණ්ඨො තං රාජරාජානමිදං අවොච॥
gax:205:රාමාදයො දෙව ජනද්දනස්ස නානාවතාරා භුවනෙ අහෙසුං।
gae:තස්සෙකදෙසො’ච ඉදං ඡවට්ඨිනොචෙ’නුභාවොකථමීදිසොති॥
gax:206:<pb V=.51/> අද්ධා මනුස්සත්තමුපාගතස්ස දෙවස්ස පච්ඡා තිදිවං ගතස්ස।
gae:දෙහෙකදෙසො ඨපිතො හිතත්ථමෙතන්ති සච්චංවචනංභවෙය්ය॥
gax:207:සංවණ්ණයිත්වාන ගුණෙ පහූතෙ නාරායණස්ස’ස්සමහිද්ධිකස්ස।
gae:නිමුග්ගමෙත්තා’ධිකරඤ්ඤමෙතංසම්පස්සතො මෙබහිනීහරිත්වා॥
gax:208:සම්පාදයිත්වාන මහාජනානං මුඛානි පඞ්කෙරුහසුන්දරානි।
gae:යටිච්ඡිතං ගණ්හථ වත්ථුජාතං ඉච්චාහ රාජා මුඛරෙ නිගණ්ඨෙ॥
gax:209:තෙ තිත්ථියා විණහුසුරං ගුණෙහි විචිත්ත රූපෙහි අභිත්ථවිත්වා।
gae:තොයෙන සිඤ්චිංසු සඨා තථාපි ඨිතප්පදෙසා න චලිත්ථ ධාතු॥
gax:210:ජිගුච්ඡමානො අථ තෙ නිගණ්ඨෙ සො ධාතුයානීහරණෙ උපායං।
gae:අන්වෙසමානො වසුධාධිනාථො භෙරිං චරාපෙසි සකෙ පුරම්හි॥
gax:211:<pb V=.52/> නිමුග්ගමෙත්ථා’ධිකරඤ්ඤමජ්ජි යො ධාතුමෙතං බහි නීහරෙය්ය।
gae:ලද්ධාන සො ඉස්සරියං මහන්තං රඤ්ඤොසකාසාසුඛමෙස්සතීති
gax:212:සුත්වා න තං භෙරිරවංඋළාරංපුඤඤ්ඤත්ථිකොබුද්ධබලෙපසන්නො।
gae:තස්මිං පුරෙ සෙට්ඨිසුතො සුභද්දො පාවෙක්ඛිරඤ්ඤො සමිතිං පගබ්භො॥
gax:213:තමග්ගරාජං අථ සො නමිත්වා සාමාජිකානං හදයඞ්ගමාය।
gae:භාසාය සබ්බඤ්ඤුගුණප්පභාවං වණ්ණෙසි සාරජ්ජවිමුත්ත චිත්තො॥
gax:214:භුමිං කිණිත්වා මහතා ධනෙන මනොරමං ජෙතවනං විහාරං।
gae:යො කාරයිත්වාන ජිනස්ස දත්වා උපට්ඨහි තං චතුපච්චයෙහි॥
gax:215:<pb V=.53/> අනාථපිණ්ඩිප්පදසෙට්ඨිසෙට්ඨොසොදිට්ඨධම්මොපපිතාමහොමෙ।
gae:තිලොකනාථෙ මම ධම්මරාජෙ තුම්හෙ’ධුනාපස්සථභත්තිභාරං॥
gax:216:ඉත්ථං නදිත්වාන පහූතපඤෙඤ්ඤා කත්වාන එකංසමථුත්තරීයං।
gae:මහීතලං දක්ඛිණජානුකෙන ආහච්ච බද්ධඤ්ජලිකො අවොච॥
gax:217:ඡද්දන්තනාගො සවිසෙන විද්ධො සල්ලෙන යො ලොහිතමක්ඛි තඞ්ගො।
gae:ඡබ්බණ්ණරංසීහි සමුජ්ජලන්තෙ ඡෙත්වාන ලුද්දාය අදාසි දන්තෙ॥
gax:218:සසො’පි හුත්වාන විසුද්ධසීලො අජ්ඣත්තදානාභිරතො ද්විජාය।
gae:යො’දජ්ජිදෙහම්පි සකං නිපච්ච අඞ්ගාරරාසිම්හි බුභුක්ඛිතාය॥
gax:219:<pb V=.54/> යො බොධියා බාහිරවත්ථුදානා අතිත්තරූපො සිවිරාජ සෙට්ඨො।
gae:අදාසි චක්ඛූනි පභස්සරානි ද්විජාය ජිණ්ණාය අචක්ඛුකාය॥
gax:220:යොඛන්තිවාදී’පි කලාබුරාජෙ ඡෙදාපයන්තෙ’පි සහත්ථපාදං।
gae:පරිප්ලුතඞ්ගොරුධිරෙ තිතික්ඛිමෙත්තායමානො යසදායකෙ’ව॥
gax:221:යො ධම්මපාලො අපි සත්තමාස ජාතොපදුට්ඨෙ ජනකෙසකම්හි।
gae:කාරාපයන්තෙ අසිමාලකම්මං චිත්තං න දූසෙසි පතාපරාජෙ॥
gax:222:සාඛාමිගො යො අසතා පුමෙන වනෙ පපාතා සයමුද්ධටෙන।
gae:සිලාය භින්නෙ’පි සකෙ ලලාටෙ තං ඛෙමභුමිං අනයිත්ථමූළ්හං॥
gax:223:රුට්ඨෙන මාරෙන’භිනිම්මිතම්පි අඞ්ගාරකාසුං ජලිතං විහිජ්ජ।
gae:සමුට්ඨිතෙ සජ්ජුමහාරවින්දෙ ඨත්වාන යො සෙට්ඨි අදාසි දානං॥
gax:224:<pb V=.55/> මිගෙන යෙනාපෙවිජඤ්ඤමෙකං භීතංවධාමොචයිතුංකුරඞ්ගිං।
gae:ආඝාතනෙ අත්තසිරංඨපෙත්වාපමොචිතා’ඤ්ඤ්ඤපිපාණිසඞ්ඝා॥
gax:225:යො සත්තවස්සො විසිඛාය පංසු කීළාපරො සම්භවනාමකො’පි।
gae:සබ්බඤ්ඤුලීළ්හාය නිගුළ්හපඤ්හං පුට්ඨො වියාකාසි සුචීරතෙන॥
gax:226:හිත්වා නිකන්තිං සකජීවිතෙ’පි බද්ධාසකුච්ඡිම්හි ච වෙත්තවල්ලිං।
gae:සාඛාමිගෙ නෙකසහස්සසඞ්ඛෙ වධාපමොචෙසි කපිස්සරොයො॥
gax:227:සන්තප්පයං ධම්මසුධාරසෙන යො මානුසෙ තුණ්ඩිලසූකරො’පි।
gae:ඉසී’ව කත්වා අථ ඤායගන්ථං නිජං පවත්තෙසි චිරාය ධම්මං॥
gax:228:<pb V=.56/> පච්චත්ථිකං පුණ්ණකයක්ඛමුග්ගං මහිද්ධිකං කාමගුණෙසු ගිද්ධං।
gae:යො තික්ඛපඤ්ඤොවිධුරාභිධානොදමෙසි කාළාගිරිමත්තකම්හි॥
gax:229:කුලාවසායි අවිරූළ්හපක්ඛො යො බුද්ධිමා වට්ටකපොතකො’පි।
gae:සච්චෙන දාවග්ගිමභිජ්ජලන්තං වස්සෙන නිබ්බාපයි වාරිදො’ව॥
gax:230:යො මච්ඡරාජාපි අවුට්ඨිකාලෙදිස්වානමච්ඡෙ තසිතෙකිලන්තෙ।
gae:සච්චෙනවාක්යෙනමහොඝපුණ්ණංමුහුත්තමත්තෙනඅකාසිරට්ඨං॥
gax:231:විචිත්තහත්ථස්ස රථාදිකානි වසුන්ධරා කම්පන කාරණානි।
gae:පුත්තෙ’නුජාතෙ සදිසෙචදාරෙයො’දජ්ජිවෙස්සන්තරජාතියම්පි॥
gax:232:<pb V=.57/> බුද්ධො භවිත්වා අපි දිට්ඨධම්ම සුඛානපෙක්ඛො කරුණානුවත්තී।
gae:සබ්බං සහන්තො අවමානනාදිං යොදුක්කරං ලොකහිතංඅකාසි॥
gax:233:බලෙන සද්ධිං චතුරඞ්ගිකෙන අභිද්දවන්තං අතිභිංසනෙන।
gae:අජෙය්යසත්ථං පරමිද්ධිපත්තං දමෙසි යො ආලවකම්පී යක්ඛං॥
gax:234:දෙහාභිනික්ඛන්ත හුතාසනච්චි මාලාකුලං බ්රහ්මභවං කරිත්වා।
gae:භෙත්වාන දිට්ඨිං සුචිරානුබද්ධං දමෙසි යො බ්රහ්මවරං මුනින්දො॥
gax:235:අච්චඞ්කුසං දානසුධොත ගණ්ඩං නිපාතිතට්ඨාලක ගොපුරාදිං।
gae:ධාවන්තමග්ගෙ ධනපාලහත්ථිං දමෙසි යො දාරුණමන්තකං’ව॥
gax:236:<pb V=.58/> මනුස්සරත්තාරුණපාණිපාදමුක්ඛිප්ප ඛග්ගං අනුබන්ධමානං।
gae:මහාදයො දුප්පසහං පරෙහි දමෙසි යො අඞ්ගුලිමාලචොරං॥
gax:237:යො ධම්මරාජා විජිතාරිසඞ්ඝො පවත්තයන්තො වරධම්මචක්කං।
gae:සද්ධම්ම සඤ්ඤං රතනාකරඤ්ච ඔගාහයී සං පරිසං සමග්ගං॥
gax:238:තස්සෙව සද්ධම්ම වරාධිපස්සතථාගතස්ස’ප්පටිපුග්ගලස්ස।
gae:අනන්තඤාණස්ස විසාරදස්ස එසා මහාකාරුණිකස්ස ධාතු॥
gax:239:අනෙන සච්චෙන ජිනස්ස ධාතු ඛිප්පං සමාරුය්හ නභන්තරාළං।
gae:සුධංසුලෙඛෙව සමුජ්ජලන්ති කඞ්ඛං විනොදෙතු මහාජනස්ස॥
gax:240:<pb V=.59/> තස්මිං ඛණෙ සා ජිනදන්තධාතු නභං සමුග්ගම්ම පභාසයන්තී।
gae:සබ්බා දිසා ඔසධිතාරකා’ව ජනං පසාදෙසි ව්තිණ්ණකඞ්ඛං॥
gax:241:අථොතරිත්වා ගගනඞ්ගණම්හා සා මත්ථකෙ සෙට්ඨිසුතස්ස තස්ස।
gae:පතිට්ඨහිත්වාන සුධාභිසිත්තගත්තං’ව තං පීණයි භත්තිතින්නං॥
gax:242:දස්වාන තං අච්ඡරියං නිගණ්ඨා ඉච්චබ්රවුං පණ්ඩුනරාධිපං තං।
gae:විජ්ජාබලං සෙට්ඨිසුතස්ස එතං න ධාතුයා දෙව අයම්පභාවො॥
gax:243:නිසම්ම තෙසං වචනං නරින්දො ඉච්චබ්රවී සෙට්ඨිසුතං සුභද්දං।
gae:යථා ච එතෙ අභිසද්දහෙය්යුං තථාවිධං දස්සය ඉද්ධිමඤ්ඤං॥
gax:244:තතො සුභද්දො තපනීයපත්තෙ සුගන්ධිසීතොදකපූරිතම්හි।
gae:වඩ්ඪෙසි ධාතුං මුනිපුඞ්ගවස්ස අනුස්සරන්තො චරිතබ්භුතානි॥
gax:245:<pb V=.60/> සා රාජහං සී’ව විධාවමානා සුගන්ධිතොයම්හි පදක්ඛිණෙන।
gae:උම්මුජ්ජමානා ච නිමුජ්ජමානා ජනෙ පමොදස්සුධරෙ අකාසි॥
gax:246:තතො ච කාසුං විසිඛායමජ්ඣෙ කත්වා තහිං ධාතුමභික්ඛිපිත්වා।
gae:පංසූහි සම්මා අභිපූරයිත්වා බහූහි මද්දාපයි කුඤ්ජරෙහි॥
gax:247:භෙත්වා මහිංඋට්ඨහි චක්කමත්තං විරාජමානං මණිකණ්ණිකාය।
gae:පභස්සරං රූපියකෙසරෙහි සරොරුහං කඤ්චනපත්තපාළිං॥
gax:248:පතිට්ඨභිත්වාන තහිං සරොජෙ මන්දානිලාවත්තිතරෙණු ජාලෙ।
gae:ඔභාසයන්ති’ව දිසා පභාහි දිට්ඨා මුහුත්තෙන ජිනස්සධාතු॥
gax:249:ඛිපිංසු වත්ථාභරණානි මච්චා පවස්සයුං පුප්ඵමයඤ්ච වස්සං।
gae:උක්කුට්ඨිසද්දෙහි ච සධුකාරනාදෙහි පුණ්ණං නගරං අකංසු॥
gax:250:<pb V=.61/> තෙ තිත්ථියා තං අභිවඤ්චනං’ති රාජාධිරාජං අථ සඤ්ඤපෙත්වා।
gae:ජිගුච්ඡනීයෙ කුණපාදිකෙහි ඛිපිංසු ධාතුං පරිඛාය පිට්ඨෙ॥
gax:251:තස්මිං ඛණෙ පඤ්චවිධම්බුජෙහිසඤ්ඡාදිතාහංසගණොපභුත්තා।
gae:මධුබ්බතාලී විරුතාභිරාමා අහොසි සා පොක්ඛරණී’ව නන්දා॥
gax:252:ගජාධිපා කොඤ්ඤ්චරවං රවිංසු කරිංසු හෙසානිනදං තුරඞ්ගා।
gae:උක්කුට්ඨිනාදං අකරිංසු මච්චා සුවාදිතා දුන්දුභිආදයො’පි॥
gax:253:ථොමිංසු මච්චා ථුතිගීතකෙහි නච්චිංසු ඔත්තප්පවිභුසනා’පි।
gae:වත්ථානි සීසෙ භමයිංසු මත්තා භුජානි පොඨෙසුමුදග්ගචිත්තා॥
gax:254:<pb V=.62/> ධූපෙහි කාලාගරුසම්භවෙහි ඝනාවනද්ධං’ව නභං අහොසි।
gae:සමුස්සිතානෙකධජාවලීහි පුරං තදා වත්ථමයං’ව ආසි॥
gax:255:දිස්වා තමච්ඡෙරමචින්තනීයං ආමොදිතාමච්චගණා සමග්ගා।
gae:අත්ථෙ නියොජෙතු මුපෙච්ච තස්ස වදිංසු පණ්ඩුස්ස නරාධිපස්ස॥
gax:256:දිස්වාන යො ඊදිසකම්පි රාජ ඉද්ධානුභාවං මුනිපුඞ්ගවස්ස।
gae:පසාදමත්තම්පි කරෙය්ය නොචෙ කිමත්ථියා තස්ස භවෙය්ය පඤ්ඤා॥
gax:257:පසාදනීයෙසු ගුණෙසු රාජ පසාදනං සාධුජනස්ස ධම්මො।
gae:පුප්ඵන්ති සබ්බෙ සයමෙව වන්දෙ සමුග්ගතෙ කොමුදකානනානි॥
gax:258:<pb V=.63/> වාචාය තෙසං පන දුම්මතීනං මා සග්ගමග්ගං පජහිත්ථ රාජ।
gae:අන්ධෙ ගහෙත්වා විචරෙය්ය කො හි අන්වෙසමානො සුපථං අමූළ්හො॥
gax:259:නරාධිපා කප්පිණ බිම්බිසාර සුද්ධොදනාදි අපි තෙජවන්තා।
gae:තං ධම්මරාජං සරණං උපෙච්ච පිවිංසු ධම්මාමතමාදරෙන॥
gax:260:සහස්සනෙත්තො තිදසාධිපො’පි ඛීණායුකො ඛිණභවං මුනින්දං।
gae:උපෙච්ච ධම්මං විමලං නිසම්ම අලත්ථ ආයුං අපි දිට්ඨධම්මො॥
gax:261:තුවම්පි තස්මිං ජිතපඤ්චමාරෙ දෙවාතිදෙවෙ වරධම්මරාජෙ।
gae:සග්ගාපවග්ගාධිගමාය ඛිප්පං චිත්තං පසාදෙහි නරාධිරාජ॥
gax:262:<pb V=.64/> සුත්වානතෙසං වචනං නරින්දො විකිණ්ණකඩ්ඛො රතනත්තයම්හි।
gae:සෙනාපතිං අත්ථවරං අවොච පහට්ඨභාවො පරිසාය මජ්ඣෙ॥
gax:263:අසද්දහානො රතනත්තයස්ස ගුණෙ භවච්ඡෙදනකාරණස්ස।
gae:චිරාය දුල්ලද්ධිපථෙ චරන්තො ඨිතො සරජ්ජෙ අපි වඤ්චිතොහං॥
gax:264:මොහෙන ඛජ්ජොපනකං ධමෙසිං සීතද්දිතො ධුමසිඛෙ ජලන්තෙ।
gae:පිපාසිතො සින්ධුජලං පහාය පිවිං පමාදෙන මරීචිතොයං॥
gax:265:පරිච්චජිත්වා අමතං චිරාය ජිවත්ථිකො තික්ඛවිසං අඛාදිං।
gae:විහාය’හං චම්පකපුප්ඵදාමං අධාරයිං ජත්තුසු නාගභාරං॥
gax:266:<pb V=.65/> ගන්ත්වාන ඛිප්පං පරිඛා සමීපං ආරාධයිත්වා ජිනදන්තධාතුං।
gae:ආනෙහි පූජාවිධිනා කරිස්සං පුඤ්ඤානි සබ්බත්ථ සුඛාවහානි॥
gax:267:ගන්ත්වාතතෙසොපරිඛාසමීපං සෙනාධිනාථො පරමප්පතීතො।
gae:ධාතුං මුනින්දස්ස නමස්සමානො අජ්ඣෙසි රඤ්ඤො හිතමා චරන්තො
gax:268:චිරාගතං දිට්ඨිමලං පහාය අලත්ථ සද්ධං සුගතෙ නරින්දො।
gae:පාසාදමාගම්ම පසාදමස්ස වඩ්ඪෙහි රඤ්ඤො රතනත්තයම්හි॥
gax:269:තස්මිං ඛණෙ පොක්ඛරණී විචිත්තා ඵුල්ලෙහි සොවණ්ණසරොරුහෙහි।
gae:අලඞ්කරොන්තී ගගනං අහොසි මන්දාකිනීවාභිනවාවතාරා॥
gax:270:හංසඞ්ගණෙවාථ මුනින්දධාතු සා පඞ්කජා පඞ්කජමොක්කමන්ති।
gae:කුන්දාවදාතාහි පභාහි සබ්බං ඛිරොදකුච්ඡිං’ව පුරං අකාසි॥
gax:271:<pb V=.66/> තතො සුරත්තඤ්ජලිපඞ්කජම්හි පතිට්ඨහිත්වාන චමුපතිස්ස।
gae:සන්දිස්සමානා මහතා ජනෙන මහප්ඵලං මානුසකං අකත්ථ॥
gax:272:සුත්වාන වුත්තන්තමිමං නරින්දො පහට්ඨභාවොපදසා’ව ගන්ත්වා।
gae:සංසූචයන්තො දිගුණං පසාදං සුවිම්හිතොපඤ්ජලිකොඅවොච॥
gax:273:වොහාරදක්ඛා මනුජා මුනින්ද සඞ්ඝට්ටයිත්වා නිකසොපලම්හි।
gae:කරොන්තිඅග්ඝං වරකඤ්චනස්ස එසොහි ධම්මො චරිතොපුරාණො॥
gax:274:මණිං පසත්ථාකරසම්භවම්පි හුතාසකම්මෙහභීසඞ්ඛරිත්වා।
gae:පාපෙන්තිරාජඤ්ඤකිරීටකොටිං විභුසනත්තං විදුනොමනුස්සා॥
gax:275:<pb V=.67/> වීමංසනත්ථාය තවාධුනාපි මයා කතං සබ්බමිදං මුනින්ද।
gae:ආගුං මහන්තං ඛම භුරිපඤ්ඤ ඛිප්පං මමාලඞ්කුරු උත්තමඞ්ගං॥
gax:276:පතිට්ඨිතා තස්ස තතො කිරීටෙ මණිප්පභා භාසිනි දන්තධාතු।
gae:අමුඤ්චි රංසී ධවලා පජාසු සිනෙහජාතා ඉව ඛීරධාරා॥
gax:277:සො දන්තධාතුං සිරසාවහන්තො පදක්ඛිණංතංනගරං කරිත්වා।
gae:සම්පූජයන්තො කුසුමාදිකෙහි සුසජ්ජිතන්තෙ පුරමාහරිත්ථ॥
gax:278:සමුස්සිතොදාරසිතාතපත්තෙ පල්ලඞ්කසෙට්ඨෙ රතනුජ්ජලම්හි।
gae:පතිට්ඨපෙත්වාන ජිනස්ස ධාතුං පූජෙසි රාජා රතනාදිකෙහි॥
gax:279:බුද්ධාදිවත්ථුත්තයමෙව රාජා ආපාණකොටිං සරණං උපෙච්ච।
gae:හිත්වා විහිංසං කරුණාධිවාසො ආරාධයී සබ්බජනං ගුණෙහි॥
gax:280:<pb V=.68/> කාරෙසි නානාරතනප්පභාහි සහස්සරංසීං’ව විරොචමානං।
gae:නරාධිපො භත්තිභරානුරූපං සුචිත්තිතං ධාතුනිවෙසනම්පි॥
gax:281:වඩ්ඪෙසි සො ධාතුඝරම්හි ධාතුං අලඞ්කරිත්වා සකලං පුරම්පි।
gae:සෙසෙන පූජාවිධිනා අතිත්තො පූජෙසි රට්ඨං සධනං සභොග්ගං॥
gax:282:ආමන්තයිත්වා ගුහසීවරාජං සම්මානිතං අත්තසමං කරිත්වා।
gae:දානාදිකං පුඤ්ඤමනෙකරූපං සද්ධාධනො සඤ්චිණිරාජසෙට්ඨො॥
gax:283:තතො සො භුපාලො කුමතිජනසංසග්ගමනයං,
gax:නිරාකත්වා මග්ගෙ සුගතවචනුජ්ජොතසුගමෙ।
gax:පධාවන්තො සම්මා සපරහිතසම්පත්තිචතුරො,
gae:පසත්ථං ලොකත්ථං අචරි චරිතාවජ්ජිතජනො॥
cen:තතියො පරිච්ඡෙදො।
gax:284:<pb V=.69/> චරති ධරණි පාලෙ රාජධම්මෙසු තස්මිං,
gax:සමරචතුරසෙනො ඛීරධාරො නරින්දො।
gax:නිජභුජබලලීලා’රාතිදප්පප්පමාථී,
gae:විභවජනිතමානො යුද්ධසජ්ජො’භිගඤ්ඡි॥
gax:285:කරිවරමථ දිස්වා සො ගුහාද්වාරයාතං,
gax:පටිභයරහිතත්තො සීහරාජා’ව රාජා।
gax:නිජනගරසමීපායාතමෙතං නරින්දං,
gae:අමිතබලමමහොඝෙනොත්ථරන්තා’භියායි॥
gax:286:උදිතබහළධූලීපාළිරුද්ධන්තළික්ඛො,
gax:සමදවිවිධයොධාරාවසංරම්භභීමෙ।
gax:නිසිතසරසතාලීවස්සධාරාකරාළෙ,
gae:අජිනි මහති යුද්ධෙ පණ්ඩුකො ඛීරධාරං॥
gax:287:<pb V=.70/> අථ නරපතිසෙට්ඨො සඞ්ගහෙත්වාන රට්ඨං,
gax:නිජ තනුජ වරස්මිං රජ්ජභාරං නිධාය।
gax:සුගත දසන ධාතුං සම්පටිච්ඡාපයිත්වා,
gae:පහිණි ච ගුහසීවං සක්කරිත්වා සරට්ඨං॥
gax:288:සුවිරමවනීපාලො සඤ්ඤමං අජ්ඣුපෙතො,
gax:විවිධ විභව දානායාචකෙ තප්පයිත්වා।
gax:තිදසපුර සමාජං දෙහභෙදා පයාතො,
gae:කුසල ඵලමනප්පං පත්ථිතං පච්චලත්ථ॥
gax:289:නරපති ගුහසීවො තං මුනින්දස්ස ධාතුං,
gax:සකපුරමුපනෙත්වා සාධු සම්මානයන්තො।
gax:සුගති ගමන මග්ගෙ පාණිනො යොජයන්තො,
gae:සුචරිත මභිරූපං සඤ්චිණන්තො විහාසි॥
gax:290:<pb V=.71/> අගණිතමහිමස්සුජ්ජෙ නිරඤ්ඤො තනූජො,
gax:පුරිම වයසි යෙවාරද්ධසද්ධාභියොගො।
gax:දසබල තනුධාතුං පූජිතුං තස්ස රඤ්ඤො,
gae:පුරවර මුපායාතො දන්තනාමො කුමාරො॥
gax:291:ගුණජනිත පසාදං තං කලිඞ්ගාධිනාථං,
gax:නිඛිල ගුණ නිවාසො සො කුමාරො කරිත්වා।
gax:විවිධ මහවිධානං සාධුසම්පාදයන්තො,
gae:අවසි සුගතධාතුං අන්වහං වන්දමානො॥
gax:292:අභවි ච ගුහසීවස්සාවනීසස්ස ධිතා,
gax:විකච කුවලයක්ඛී හංසකන්තාභියාතා।
gax:වදන ජිත සරොජා හාරිධම්මිල්ලභාරා,
gae:කුචභරනමිතඞ්ගි හෙම මාලාභිධානා॥
gax:293:<pb V=.72/> අඛිලගුණනිධානං බන්ධුභාවානුරූපං,
gax:සුවිමලකුලජාතං තං කුමාරං විදිත්වා।
gax:නරපති ගුහසීවො අත්තනො ධීතරං තං,
gae:අදදි සබහුමානං රාජපුත්තස්ස තස්ස॥
gax:294:මනුජපති කුමාරං ධාතුරක්ඛාධිකාරෙ,
gax:පචුරපරිජනං තං සබ්බථා යොජයිත්වා।
gax:ගව මහිස සහස්සාදීහි සම්පීණයිත්වා,
gae:සක විභව සරික්ඛෙ ඉස්සරත්තෙ ඨපෙසි॥
gax:295:සමරභුවි විනට්ඨෙ ඛීරධාරෙ නරින්දෙ,
gax:මලයවනමුපෙතා භාගිනෙය්යා කුමාරා।
gax:පබල මති මහන්තං සංහරිත්වා බලග්ගං,
gae:උපපුරමුපගඤ්ඡුං ධාතුයා ගණ්හනත්ථං॥
gax:296:අථ නගරසමීපෙ තෙ නිවෙසං කරිත්වා,
gax:සවණකටුකමෙතං සාසනං පෙසයිංසු।
gax:සුගතදසනධාතුං දෙහි වා ඛිප්පමම්හං,
gae:යසසිරිජනනිං වා කීළ සඞ්ගාමකෙළිං॥
gax:297:<pb V=.73/> සපදි ධරණිපාලො සාසනං තං සුණිත්වා,
gax:අවදි රහසි වාචං රාජපුත්තස්ස තස්ස।
gax:නහි සති මම දෙහෙ ධාතුමඤ්ඤස්ස දස්සං,
gae:අහමපි යදි ජෙතුං නෙව තෙ සක්කුණෙය්යං॥
gax:298:සුරනර නමිතං තං දන්තධාතුං ගහෙත්වා,
gax:ගහිත දිජවිලාසො සීහළං යාහි දීපං।
gax:ඉති වචනමුදාරං මාතුලස්සාථ සුත්වා,
gae:තමවච ගුහසීවං දන්තනාමො කුමාරො॥
gax:299:තවච මමච කො වා සීහළෙ බන්ධුභූතො,
gax:ජිනවරණසරොජෙ භත්තියුත්තො ච කොවා।
gax:ජලනීධිපරතීරෙ සීහළං ඛුද්දදෙසං,
gae:කථමහමතිනෙස්සං දන්තධාතුං ජිනස්ස॥
gax:300:<pb V=.74/> තමවදි ගුහසීවො භාගිනෙය්යං කුමාරං,
gax:දසබලතනුධාතු සණ්ඨිතා සීහළස්මිං।
gax:භවභයහතිදක්ඛො වත්තතෙ සත්ථුධම්මො,
gae:ගණනපථමතීතා භික්ඛවො චාවසිංසු॥
gax:301:මම ච පියසහායො සො මහාසෙන රාජා,
gax:ජිනචරණසරොජද්වන්දසෙවාභියුත්තො।
gax:සලිලමපි ච ඵුට්ඨං ධාතුයා පත්ථයන්තො,
gae:විවිධරතනජාතං පාභතං පෙසයිත්ථ॥
gax:302:පභවති මනුජින්දො සබ්බදා බුද්ධිමා සො,
gax:සුගතදසනධාතුං පූජිතුං පූජනෙය්යං।
gax:පරිචිතවිසයම්හා විප්පවුත්ථං භවන්තං,
gae:විවිධවිභවදානා සාධු සඞ්ගණ්හිතුඤ්ච॥
gax:303:<pb V=.75/> නිජ දුහිතුපතිං තං ඉත්ථමාරාධයිත්වා,
gax:නරපති ගුහසීවො සඞ්ගහෙත්වාන සෙනං।
gax:රණධරණිමුපෙතො සො කුමාරෙහි සද්ධිං,
gae:මරණපරවසත්තං අජ්ඣගා යුජ්ඣමානො॥
gax:304:අථ නරපති පුත්තො දන්තනාමො සුණිත්වා,
gax:සවණ කටුකමෙතං මාතුලස්සප්පවත්තිං।
gax:ගහිත දිජවිලාසො දන්තධාතුං ගහෙත්වා,
gae:තුරිත තුරිත භූතො සො පුරම්හා පළායි॥
gax:305:සරභස මුපගන්ත්වා දක්ඛිණං චාථ දෙසං,
gax:අවිචලිතසභාවො ඉද්ධියා දෙවතානං।
gax:නදිමතිමහතිං සො උත්තරිත්වාන පුණ්ණං,
gae:නිදහි දසනධාතුං වාලුකාරාසිමජ්ඣෙ॥
gax:306:පුන පුරමුපගන්ත්වා තං ගහීතඤ්ඤවෙසං,
gax:භරියමපි ගහෙත්වා ආගතො තත්ථ ඛිප්පං।
gax:සුගතදසනධාතුං වාලුකාථුපකුච්ඡිං,
gae:ඨපිතමුපචරන්තො අච්ඡි ගුම්බන්තරස්මිං॥
gax:307:<pb V=.76/> සපදි නභසි ථෙරො ගච්ඡමානො පනෙකො,
gax:විවිධකිරණජාලං වාලුකාරාසිථූපා।
gax:අවිරළිතමුදෙන්තං ධාතුයා තාය දිස්වා,
gae:පණමි සුගතධාතුං ඔතරිත්වාන තත්ථ॥
gax:308:මුනිසුතමථ දිස්වා ජම්පතී තෙ පතීතා,
gax:නිජගමනවිධානං සබ්බමාරොචයිංසු।
gax:දසබලතනුජො සො ධාතුරක්ඛා නියුත්තො,
gae:පරහිතනිරතත්තො තෙ උභො අජ්ඣභාසි॥
gax:309:දසබලතනුධාතුං සීහළං නෙථ තුම්හෙ,
gax:අගණිත තනුඛෙදා වීතසාරජ්ජමෙතං।
gax:අපි ච ගමනමග්ගෙ ජාතමත්තෙ විඝාතෙ,
gae:සරථ මමමනෙකොපද්දවච්ඡෙදදක්ඛං॥
gax:310:<pb V=.77/> ඉති සුගතනනූජො ජම්පතීනං කථෙත්වා,
gax:පුන’පි තදනුරූපං දෙසයිත්වාන ධම්මං।
gax:පුථුතරමපනෙත්වා සොකසල්ලඤ්ච ගාළ්හං,
gae:සකවසතිමුපෙතො අන්තලික්ඛෙන ධීරො॥
gax:311:භුජගභවනවාසී නින්නගායාථ තස්සා,
gax:භුජගපති මහිද්ධි පණ්ඩුහාරාභිධානො।
gax:සකපුරපවරම්හා නික්ඛමිත්වා චරන්තො,
gae:සමුපගමි තදා තං ඨානමිච්ඡාවසෙන॥
gax:312:විමලපුලිනථූපා සො සමුග්ගච්ඡමානං,
gax:සසිරුචිරමරීචිජ්ජාලමාලොකයිත්වා।
gax:ඨිතමථ මුනිධාතුං වාලුකාරසිගබ්භෙ,
gae:කිමිදමිති සකඞ්ඛං පෙක්ඛමානො අවෙදි॥
gax:313:<pb V=.78/> සපදි සබහුමානො සො අසන්දිස්සමානො,
gax:රතනමයකරණ්ඩං ධාතුයුත්තං ගිලිත්වා।
gax:විතතපුථුලදෙහො භොගමාලාහි තුඞ්ගං,
gae:කණකසිඛරිරාජං වෙඨයිත්වා සයිත්ථ॥
gax:314:සලිලනිධිසමීපං ජම්පතී ගන්තුකාමා,
gax:පුලිනතලගතං තං දන්තධාතුං අදිස්වා।
gax:නයනසලිලධාරං සොකජාතං කිරන්තා,
gae:සුගතසුතවරං තං තඞ්ඛණෙ’නුස්සරිංසු॥
gax:315:අථ සුගතසුතො සො චින්තිතං සංවිදිත්වා,
gax:අගමි සවිධමෙසං සොකදිනානනානං।
gax:අසුණි ච ජිනධාතුං වාලුකාරාසිමජ්ඣෙ,
gae:නීහිතමපි අදිට්ඨං පූජිතං ජම්පතීහි॥
gax:316:සයිතමථ යතීසො දිබ්බචක්ඛුප්පභාවා,
gax:රතනගිරිනිකුඤ්ජෙ නාගරාජං අපස්සි।
gax:විහගපතිසරීරං මාපයි තම්මුහුත්තෙ,
gae:විතතපුථුලපක්ඛෙන’න්තළික්ඛං ථකෙන්තං॥
gax:317:<pb V=.79/> ජලධිමතිගභීරං තං ද්විධා සො කරිත්වා,
gax:පබලපවනවෙගෙන’ත්තනො පක්ඛජෙන।
gax:සරභස මහිධාවං භීමසංරම්භයොගා,
gae:අභිගමි භුජගින්දං මෙරුපාදෙ නිපන්නං॥
gax:318:ජහිතභුජගවෙසො තඞ්ඛණෙ සො ඵණින්දො,
gax:පටිභයචකිතත්තො සංඛිපිත්වාන භොගෙ।
gax:සරභස මුපගන්ත්වා තස්ස පාදෙ නමිත්වා,
gae:විනයමධුරමිත්ථං තං මුනීසං අවොච॥
gax:319:සකලජනහිතත්ථං එව ජායන්ති බුද්ධා,
gax:භවති ජනහිතත්ථං ධාතුමත්තස්ස පූජා।
gax:අහමපි ජිනධාතුං පූජයිත්වා මහග්ඝං,
gae:කුසලඵලමනප්පං සඤ්චිණිස්සං’ති ගණ්හිං॥
gax:320:<pb V=.80/> අථ මනුජගණානං සච්චබොධාරහානං,
gax:වසතිභවනමෙසා නීය්යතෙ සීහළං තං।
gax:මුනිවරතනුධාතුං තෙන දෙහීති වුත්තො,
gae:භුජගපති කරණ්ඩං ධාතුගබ්භං අදජ්ජි॥
gax:321:විහගපතිතනුං තං සංහරිත්වාන ථෙරො,
gax:ජලචරසතභීමා අණ්ණවා උප්පතිත්වා।
gax:සකලපථවිචක්කෙ රජ්ජලක්ඛිං’ව ධාතුං,
gae:නරපතිතනුජානං ජම්පතීනං අදාසි॥
gax:322:ඉති කතබහුකාරෙ සංයමින්දෙ පයාතෙ,
gax:සුගතදසනධාතුං මුද්ධනා උබ්බහන්තා।
gax:මහති විපිනදෙවාදීහි මග්ගෙ පයුත්තෙ,
gae:විවිධමහවිධානෙ තෙ තතො නික්ඛමිංසු॥
gax:323:<pb V=.81/> මුදුසුරභීසමීරො කණ්ටකාදිව්යපෙතො,
gax:විමලපුලිනහාරී ආසී සබ්බත්ථ මග්ගො।
gax:අයනමුපගතෙ තෙ දන්තධාතුප්පභාවා,
gae:නිගමනගරවාසී සාධු සම්මානයිංසු॥
gax:324:කුසුමසුරභිචුණ්ණාකිණ්ණහත්ථාහි නිච්චා,
gax:සකුතුකමනුයාතා කානනෙ දෙවතාහී।
gax:අචලගහණදුග්ගං ඛෙපයිත්වාන මග්ගං,
gae:අගමුමතුරිතා තෙ පට්ටනං තාමලිත්තිං॥
gax:325:අචලපදරබද්ධං සුට්ඨිතොදාරකූපං,
gax:උදිතපුථුලකාරං දක්ඛනීයාමකඤ්ච।
gax:සයමභිමතලඞ්කාගාමිනිං නාවමෙතෙ,
gae:සපදි සමුපරූළ්හං අද්දසුං වාණිජෙහි॥
gax:326:<pb V=.82/> අථ දිජපවරා තෙ සීහළං ගන්තුමිච්ඡං,
gax:සරභස මුපගන්ත්වා නාවිකස්සාවදිංසු।
gax:සුතිසුඛවචසා සො සාධුවුත්තෙන චෙසං,
gae:පමුදිතහදයො තෙ නාවමාරොපයිත්ථ॥
gax:327:ජලනිධිමභිරූළ්හෙස්වෙසු ආදාය ධාතුං,
gax:සමභවුමුපසන්නා ලොලකල්ලොලමාලා।
gax:සමසුරභිමනුඤ්ඤො උත්තරො වායි වාතො,
gae:විමලරුචිරසොභා සබ්බථා’සුං දිසා’පි॥
gax:328:නභසි අසිතසොභෙ වෙනතෙය්යො’ව නාවා,
gax:පබලපවනවෙගා සත්තතං ධාවමානා।
gax:නයනවිසයභාවාතීතතීරාචලාදිං,
gae:පවිසි ජලධිමජ්ඣං ඵෙණපුප්ඵාභිකිණ්ණං॥
gax:329:<pb V=.83/> අථ අභවි සමුද්දො භීමසංවට්ටවාතා,
gax:භීහතසිඛරිකූටාකාරවීචිප්පබන්ධො।
gax:සවනභිදුරඝොරාරාවරුන්ධන්තලික්ඛො,
gae:භයචකිතමනුස්සක්කන්දිතො සබ්බරත්තිං॥
gax:330:උදයසිඛරිසීසං නූතනාදිච්චබිම්බෙ,
gax:උපගතවති තස්සා රත්තියා අච්චයම්හි।
gax:සලිලනිධිජලං තං සන්තකල්ලොලමාලං,
gae:අසිතමණිවිචිත්තං කොට්ටිමං’වාවභාසි॥
gax:331:අථ විතතඵණාලී භිංසනා කෙචි නාගා,
gax:සුරභිකුසුමහත්ථා කෙචි දිබ්බත්තභාවා।
gax:රුචිරමණිපදීපෙ කෙචි සන්ධාරයන්තා,
gae:නිජසිරසි කරොන්තා කෙචි කණ්ඩුප්පලානී॥
gax:332:<pb V=.84/> ඵුටකුමුදකලාපෙ ජත්තුනෙකෙ වහන්තා,
gax:කණකකලසමාලා උක්ඛිපත්තා ච කෙචි।
gax:පවනචලිතකෙතුග්ගාහකා කෙචි එකෙ,
gae:රුචිර කණක චුණ්ණාපුණ්ණචඞ්ගොටහත්ථා॥
gax:333:සලළිතරමණියං කෙචි නච්චං කරොන්තා,
gax:සලයමධුරගීතං ගායමානා’ව කෙචි।
gax:පචුරතුරියභණ්ඩෙ ආහනන්තා’ව එකෙ,
gae:මුනිවරතනුධාතුං පූජිතුං උට්ඨහිංසු॥
gax:334:රුචිරකචකලාපා රාජකඤ්ඤාය තස්සා,
gax:මුනිවරදසනං තං නිග්ගතෙවින්දුලෙඛා।
gae:උජුරජතසලාකා සන්නිභෙ මුඤ්චි රංසී॥
gax:335:<pb V=.85/> අතුලිතමනුභාවං ධාතුයා පෙක්ඛතං තං,
gax:පමුදිතහදයානං තඞ්ඛණෙ පන්නගානං।
gax:පටිරවහරිතානං සාධුවාදාදිකානං,
gae:ගගනමපරියන්තං’වාසි විත්ථාරිතානං॥
gax:336:පවිසි සුගත දාඨාධාතු සා මොළිගබ්භං,
gax:පුන ගගනතලම්හා ඔතරිත්වාන තස්සා।
gax:ඵණධරනිවහා තෙ තං තරිං වාරයිත්වා,
gae:මහමකරුමුදාරං සත්තරත්තින්දිවංහි॥
gax:337:අචලමිව විමානං අන්තලික්ඛම්හි නාවං,
gax:ගතිවිරහිතමම්හොරාසිමජ්ඣම්හි දිස්වා।
gax:භයවිලුලිතචිත්තා ජම්පතී තෙ සමග්ගා,
gae:දසබලතනුජං තං ඉද්ධිමන්තං සරිංසු॥
gax:338:සපදි මුනිසුතො සො චිත්තමෙසං විදිත්වා,
gax:නභසි ජලධරාලී මද්දමානො’භිගන්ත්වා।
gax:විහගපතිසරීරං මාපයිත්වා මහන්තං,
gae:භයචකිතභුජඞ්ගෙ තෙ පළාපෙසි ඛිප්පං॥
gax:339:<pb V=.86/> ඉත්ථං බුද්ධිසුතෙ භුජඞ්ගජනිතං භීතිං සමෙත්වා ගතෙ,
gax:සා නාවා පවනා පකම්පිතධජා තුඞ්ගං තරඞ්ගාවලිං।
gax:භීන්දන්තී ගතිවෙගසා පුථුතරං මෙඝාවලීසන්නිභං,
gae:ලඞ්කාපට්ටනමොතරිත්ථ සහසා ථෙරස්ස තස්සිද්ධියා॥
cen:චතුත්ථො පරිච්ඡෙදො।
gax:340:සංවච්ඡරම්හි නවමම්හි මහාදිසෙන,
gax:පුත්තස්ස කිත්තිසිරිමෙඝනරාධිපස්ස।
gax:තෙ ජම්පතී තමථ පට්ටනමොතරිත්වා,
gae:දෙවාලයෙ පටිවසිංසු මනොභිරාමෙ॥
gax:341:<pb V=.87/> දිස්වාන තෙ ද්විජවරො පථිකෙ නිසායං,
gax:සන්තප්පයිත්ථ මධුරාසනපානකෙහි।
gax:රත්තික්ඛයෙ ච අනුරාධපුරස්ස මග්ගං,
gae:ඡායාපතීනමථ සො අභිවෙදයිත්ථ॥
gax:342:ආදාය තෙ දසනධාතුවරං ජිනස්ස,
gax:සම්මානිතා ද්විජවරෙන’ථ පට්ටනම්හා।
gax:නික්ඛම්ම දූරතරමග්ගමතික්කමිත්වා,
gae:පද්වාරගාමමනුරාධපුරස්ස’ගඤ්ඡුං॥
gax:343:යං ධම්මිකං නරවරං අභිතක්කයිත්වා,
gax:ජායාපතී විසයමෙතමුපාගමිංසු।
gax:තං ව්යාධිනා සමුදිතෙන මහාදිසෙන,
gae:ලඞ්කිස්සරංසුචිරකාලකතං සුණිංසු॥
gax:344:සොකෙන තෙ සිඛරිනෙව සමුග්ගතෙන,
gax:අජ්ඣොත්ථටා බහුතරං විලපීංසු මුළ්හා।
gax:කායිංසු තෙසමථ මුච්ඡිතමානසානං,
gae:සබ්බා දිසා ච විදිසා ච ඝනන්ධකාරා
gax:345:<pb V=.88/> සුත්වාන කිත්තිසිරිමෙඝනරාධිපස්ස,
gax:රජ්ජෙඨිතස්ස රතනත්තයමාමකත්තං।
gax:වස්සෙන නිබ්බුතමහාදහනා’ව කච්ඡා,
gae:තෙ ජම්පතී සමභවුං හතසොකතාපා॥
gax:346:සුත්වාන මෙඝගිරිනාමමහාවිහාරෙ,
gax:භික්ඛුස්ස කස්සචි නරාධිපවල්ලභත්තං।
gax:තස්ස’න්තිකං සමුපගම්ම කතාතිථෙය්යා,
gae:ධාතුප්පවත්තිමවදිංසු උභො සමෙච්ච॥
gax:347:සුත්වාන සො මුනිවරො දසනප්පවත්තිං,
gax:හට්ඨො යථාමතරසෙන’හිසිත්තගත්තො।
gax:ගෙහෙ සකෙ සපදි පට්ටවිතානකෙහි,
gae:වඩ්ඪෙසි ධාතුමමලං සමලඞ්කතම්හි॥
gax:348:<pb V=.89/> තෙසඤ්ච ජානිපතිකානමුභින්නමෙසො,
gax:කත්වාන සඞ්ගහමුළාරතරං යථිච්ඡං।
gax:වුත්තන්තමෙතමභිවෙදයිතුං පසත්ථං,
gae:ලඞ්කාධිපස්ස සවිධං පහිණිත්ථ භික්ඛුං॥
gax:349:රාජා වසන්තසමයෙ සහ කාමිනීහි,
gax:උය්යානකෙළිසුඛ මෙකදිනෙ’නුභොන්තො।
gax:ආගච්ඡමානමථ තත්ථ සුදුරතො’ච,
gae:තං විප්පසන්නමුඛවණ්ණමපස්සි භික්ඛුං॥
gax:350:සො සංයමි සමුපගම්ම නරාධිපං තං,
gax:වුත්තන්තමෙතමභිවෙදයි තුට්ඨචිත්තො।
gax:සුත්වාන තං පරමපීතිභරං වහන්තො,
gae:සම්පත්තචක්කරතනො’ව අහොසි රාජා॥
gax:351:<pb V=.90/> ලඞ්කිස්සරො ද්විජවරා ජිනදන්තධාතු,
gax:මාදාය ජානිපතයො උභයෙ සමෙච්ච।
gax:එස්සන්ති ලඞ්කමචිරෙන ඉතීරිතං තං,
gae:නෙමිත්තිකස්ස වචනඤ්ච තථං අමඤ්ඤි॥
gax:352:රාජා තතො මහතියා පරිසාය සද්ධිං,
gax:තස්සානුරාධනගරස්ස පුරුත්තරාය।
gax:ආසාය තං සපදි මෙඝගිරිං විහාරං,
gae:සද්ධො අගඤ්ඡි පදසා’ව පසන්නචිත්තො॥
gax:353:දිස්වා තතො සුගතධාතුමලබ්භනෙය්යං,
gax:ආනන්දජස්සුනිවහෙහි ච තාරහාරං।
gax:සිඤ්චං විධාය පණිධිං බහුමානපුබ්බං,
gae:රොමඤ්චකඤ්චුකධරො ඉති චින්තයිත්ථ॥
gax:354:<pb V=.91/> සො’හං අනෙකරතනුජ්ජලමොළිධාරිං,
gax:පූජෙය්යමජ්ජ යදි දුච්චජමුත්තමඞ්ගං।
gax:ලොකත්තයෙකසරණස්ස තථාගතස්ස,
gae:නො ධාතුයා මහමනුච්ඡවිකං කරෙය්යං॥
gax:355:එතං පහූතරතනං සධනං සභොග්ගං,
gax:සම්පූජයං අපි ධරාවලයං අසෙසං।
gax:පූජං කරොමි තදනුච්ඡවිකං අහං’ති,
gae:චින්තෙය්ය කොහි භුවනෙසු අමූළ්හතිත්තො॥
gax:356:ලඞ්කාධිපච්චමිදමප්පතරං මමාසි,
gax:බුද්ධො ගුණෙහි විවිධෙහි පමාණ සුඤ්ඤො।
gax:සො’හං පරිත්තවිභවො තිභවෙකනාථං,
gae:තං තාදිසං දසබලං කථමච්චයිස්සං॥
gax:357:<pb V=.92/> ඉත්ථං පුනප්පුන තදෙව විචින්තයන්තො,
gax:ආපජ්ජි සො ධිතියුතො’පි විසඤ්ඤිභාවං।
gax:සංවීජිතො සපදි චාමරමාරුතෙන,
gae:ඛින්නෙන සෙවකජනෙන අලත්ථ සඤ්ඤං॥
gax:358:ථොකම්පි බීජමථ වා අභිරොපයන්තා,
gax:මෙධාවිනො මහතියා’පි මසුන්ධරාය।
gax:කාලෙන පත්ත තව පුප්ඵඵලදිකානි,
gae:වින්දන්ති පත්ථිතඵලානි අනප්පකානි॥
gax:359:එවං ගුණෙහි විවිධෙහි’පි අප්පමෙය්ය,
gax:ධම්මිස්සරම්හි මහමප්පතරම්පි කත්වා।
gax:කාලච්චයෙන පරිණාම විසෙසරම්මං,
gae:සග්ගාපවග්ගසුඛමප්පටිමං ලභිස්සං॥
gax:360:<pb V=.93/> ඉත්ථං විචින්තිය පමොදභරාතිරෙක,
gax:සම්පුණ්ණචන්දිමසරික්ඛමුඛො නරින්දො।
gax:සබ්බඤ්ඤුනො දසනධාතුවරස්ස තස්ස,
gae:පූජෙසි සබ්බමපි සීහළදීපමෙතං॥
gax:361:භික්ඛූ’පි තෙපිටක ජාතකභාණකාදි,
gax:තක්කගමාදි කුසලා අපි බුද්ධිමන්තො।
gax:වත්ථුත්තයෙකසරණා අපි පොරවග්ගා,
gae:කොතුහලා සපදි සන්නිපතිංසු තත්ථ॥
gax:362:රාජා තතො මහතිය පරිසාය මජ්ඣෙ,
gax:ඉච්චබ්රුවී මුනිවරො හි සුසුක්කදාඨො।
gax:දාඨා ජිනස්ස යදි ඔසධිතාරකා’ව,
gae:සෙතා භවෙය්ය කිමයං මලිනාවභාසා॥
gax:363:<pb V=.94/> තස්මිං ඛණෙ දසනධාතු මුනිස්සරස්ස,
gax:පක්ඛෙ පසාරිය දුවෙ විය රාජහංසී।
gax:විත්ථාරිතං’සුනි වහා ගගනඞ්ගනම්හි,
gae:ආවට්ටතො ඡවි ජවෙන මුහුත්තමත්තං॥
gax:364:පච්චග්ඝමත්ථරණකං සිතමත්ථරිත්වා,
gax:භද්දාසනම්හි විනිධාය මුනින්දධාතුං।
gax:තං ජාතිපුප්ඵනිකරෙන ථකෙසි රාජා,
gae:වස්සච්චයම්බුධරකූටසමප්පභෙන॥
gax:365:උග්ගම්ම ඛිප්පමථ ධාතු මුනිස්සරස්ස,
gax:සා පුප්ඵරාසිසිඛරම්හි පතිට්ඨහිත්වා।
gax:රංසීහි දුද්ධධවලෙහි විරොචමානා,
gae:සම්පස්සතං අනිමිසෙ නයනෙ අකාසි॥
gax:366:<pb V=.95/> තං ධාතුමාසනගතම්හි පතිට්ඨපෙත්වා,
gax:ඛීරොදඑණෙපටලප්පටිමෙ දුකුළෙ।
gax:ඡාදෙසි සාටකසතෙහි මහාරහෙහි,
gae:භිය්යො’පි සො උපපරික්ඛිතුකාමතාය॥
gax:367:අබ්භුග්ගතා සපදි වත්ථසතානි භෙත්වා,
gax:සෙතම්බුදොදරවිනිග්ගතචන්දිමා’ව।
gax:ඨත්වාන සා උපරි තෙසමභාසයිත්ථ,
gae:රංසීහි කුන්දවිසදෙහි දිසා සමන්තා
gax:368:තස්මිං ඛණෙ වසුමතී සහ භූධරෙහි,
gax:ගජ්ජිත්ථ සාධුවචනං’ව සමුග්ගිරන්තී।
gax:තං අබ්භූතං විය සමෙක්ඛිතුමම්බුරාසි,
gae:සො නිච්චලො අභවි සන්තතරඞ්ගබාහු॥
gax:369:<pb V=.96/> මත්තෙභකම්පිතසුපුපඵිතසාලතො’ව,
gax:භස්සිංසු දිබ්බකුසුමානි’පි අන්තළික්ඛා।
gax:නච්චෙසු චාතුරියයමච්ඡරියං ජනස්ස,
gae:සන්දස්සයිංසු ගගනෙ සුරසුන්දරී’පි॥
gax:370:ආනන්දසඤ්ජනිතතාරරවාභිරාමං,
gax:ගායිංසු ගීතමමතාසනගායකා’පි।
gax:මුඤ්චිංසු දිබ්බතුරියානි’පි වාදිතානි,
gae:ගම්භීරමුච්චමධුරං ද්විගුණං නිනාදං॥
gax:371:සංසිබ්බිතං රජතරජ්ජුසතානුකාරී,
gax:ධාරාසතෙහි වසුධම්බරමම්බුදෙන।
gax:සබ්බා දිසා ජලදකුටමහගඝියෙසු,
gae:දිත්තාචිරජ්ජුතිපදීපසතාවභාසා॥
gax:372:<pb V=.97/> ආධුයමාන මලයාවල කානනන්තො,
gax:සමථුල්ල පුප්ඵජ පරාගහරාභිහාරි।
gax:සෙදොද බින්දුගණ සංහරණප්පවීණො,
gae:මන්දං අවාසි සිසිරො අපි ගන්ධවාහො॥
gax:373:රාජා තමබ්භුතමවෙක්ඛිය පාටිහීරං,
gax:ලොකුස්සවං බහුතරඤ්ච අදිට්ඨපුබ්බං।
gax:චිප්ඵාරිතක්ඛියුගලො පරමප්පමොදා,
gae:පූජං කරිත්ථ මහතිං රතනාදිකෙහි॥
gax:374:සො ධාතුමත්තසිරසා’ථ සමුබ්බහන්තො,
gax:ඨත්වා සමුස්සිත සිතාතපවාරණම්හි।
gax:චිත්තත්ථරෙ රථවරෙ සිතවාජියුත්තෙ,
gae:ලක්ඛිනිධානනුරාධපුරං පවෙක්ඛි॥
gax:375:<pb V=.98/> දෙවින්ද මන්දිර සමෙ සමලඞ්කතම්හි,
gax:රාජා සකම්හි භවනෙ අතුලානුභාවො।
gax:සීහාසනෙ පටික කොජව සන්ථතම්හි,
gae:ධාතුං ඨපෙසි මුනිනො සසිතාතපත්තෙ॥
gax:376:අන්තො’ව භුමිපති ධාතුඝරං මහග්ඝං,
gax:කත්වාන තත්ථ විනිධාය මුනින්දධාතුං।
gax:සම්පූජයිත්ථ විවිධෙහි උපායනෙහි,
gae:රත්තීන්දිවං තිදිවමොක්ඛ සුඛාභිකඞ්ඛී॥
gax:377:තෙසඤ්ච ජානිපතිකානමුභින්නමෙව,
gax:තුට්ඨො බහූනි රතනාභරණාදිකානි।
gax:ගාමෙච ඉස්සරකුලෙක නීවාසභුතෙ,
gae:දත්වාන සඞ්ගහමකාසි තිසීහළින්දො॥
gax:378:<pb V=.99/> සඞ්ගම්ම ජානපද නෙගම නාගරාදී,
gax:උක්කණ්ඨිතා සුගතධාතුමපස්සමානා।
gax:ලොකුත්තමස්ස චරිතානි අභිත්ථවන්තා,
gax:උග්ඝොසයිංසු ධරණීපතිසන්නිධානි।
gax:ධම්මිස්සරො සකලලොකහිතාය ලොකෙ,
gax:ජායිත්ථ සබ්බජනතාහිතමාචරිත්ථ।
gax:විත්ථාරිතා බහුජනස්ස හිතාය ධාතු,
gae:ඉච්ඡාම ධාතුමභිපූජයිතුං මයම්පි॥
gax:380:සො සන්නිපාතිය මහීපති භික්ඛුසඞ්ඝ,
gax:මාරාමවාසිමනුරාධපුරොපකණ්ඨෙ।
gax:අජ්ඣාසයං තමභිවෙදයි සත්ථුධාතු,
gax:පූජාය සන්නිපතිතස්ස මහාජනස්ස॥
gax:381:<pb V=.100/> ථෙරො තහිං මහති භික්ඛුගණෙ පනෙකො,
gax:මෙධාබලෙන අසමො කරුණාධිවාසො।
gax:එවං තිසීහළපතිස්ස මහාමතිස්ස,
gae:ලොකත්ථචාරචතුරස්ස නිවෙදයිත්ථ॥
gax:382:යො ආචරෙය්ය අනුජීවිජනස්ස අත්ථං,
gax:එසො භවෙ’නුචරිතො මහතං සභාවො।
gax:ධාතුං වසන්තසමයෙ බහි නීහරිත්වා,
gae:දස්සෙහි පුඤ්ඤමභිපත්ථයතං ජනානං॥
gax:383:සුත්වාන සංයමිවරස්ස සුභාසිතානි,
gax:පුච්ඡිත්ථ සො නරවරො පුන භික්ඛුසඞ්ඝං।
gax:ධාතුං නමස්සිතුමනෙන මහාජනෙන,
gae:ඨානං කිමෙත්ථ රමණීයතරං සියා’ති॥
gax:384:<pb V=.101/> සබ්බෙ’පි තෙ අථ නිකාය නිවාසි භික්ඛූ,
gax:ඨානං සකං සකම වණ්ණයුමාදරෙන।
gax:අඤ්ඤොඤ්ඤභින්නවචනෙසු ච තෙසු රාජා,
gae:නෙවාභිනන්දි න පටික්ඛිපි කිඤ්චිවාක්යං॥
gax:385:මජ්ඣත්තතානුගතමානසතාය කින්තු,
gax:රාජා අවො ච පුන භික්ඛුගණස්ස මජ්ඣෙ।
gax:අත්තානුරූපමයමෙව මුනින්දධාතු,
gae:ඨානං ඛණෙන සයමෙව ගමිස්සතීති॥
gax:386:රාජා තතො භවනමෙව සකං උපෙච්ච,
gax:ධාතුප්පණාමමභිපත්ථයතං ජනානං।
gax:ඛිප්පංමුඛම්බුජවනානී විකාසයන්තො,
gae:සජ්ජෙතුමාහ නගරඤ්ච විහාරමග්ගං॥
gax:387:සම්මජ්ජිතා සලිල සෙවන සන්තධූලී,
gax:රච්ඡා තදා’සි පුලිනත්ථරණාභිරාමා।
gax:උස්සාපිතානි කණකාදිවිචිත්තිතානි,
gae:ව්යග්ඝාදි රූපඛචිතානි ච තොරණානි॥
gax:388:<pb V=.102/> ඡායා නිවාරිත විරොචන රංසිතාපා,
gax:නච්චං’ව දස්සයති වාතධූතා ධජාලි।
gax:වීථි වසන්තවනරාජි සමානවණ්ණා,
gae:ජාතා සුජාතකදලීතරුමාලිකාහි॥
gax:389:සංසූචයන්ති ච සතං නවපුණ්ණකුම්භා,
gax:සග්ගාපවග්ගසුඛමිච්ඡිතමිජ්ඣතීති।
gax:කප්පුරසාරතගරාගරුසම්භවෙහි,
gae:ධූපෙහි දුද්දිනමථො සුදිනං අහොසි॥
gax:390:ඔලම්බමානසිතමුත්තකජාලකානි,
gax:සජ්ජාපිතානි විවිධානි ච මණ්ඩපානි।
gax:සම්පාදිතානි ච තහිං කුසුමගඝිකානි,
gae:ආමොද ලුද්ධ මධුපාවලි කුජිතානි॥
gax:391:<pb V=.103/> ගච්ඡිංසු කෙචි ගහිතුස්සව වෙසසොභා,
gax:එකෙ සමුග්ගපරිපුරිතපුප්ඵහත්ථා।
gax:අඤ්ඤෙ ජනා සුරභිචුණ්ණභරං වහන්තා,
gae:තත්ථෙතරෙ ධතවිචිත්තමහාතපත්තා॥
gax:392:ලඞ්කිස්සරො’ථ සසිපණ්ඩරවාජියුත්තෙ,
gax:උජ්ජොතිතෙ රථවරෙ රතනප්පභාහි।
gax:ධාතුං තිලොකතිලකස්ස පතිට්ඨපෙත්වා,
gae:එතං අවොච වචනං පණිපාතපුබ්බං॥
gax:393:සම්බොධියා ඉව මුනිස්සර බොධිමණ්ඩං,
gax:ගණ්ඩම්බරුක්ඛමිව තිත්ථියමද්දනාය।
gax:ධම්මඤ්ච සංවිභජිතුං මිගදායමජ්ජ,
gae:පූජානුරූපමුපගච්ඡ සයං පදෙසං॥
gax:394:<pb V=.104/> රාජා තතො සමුචිතාචරණෙසු දක්ඛො,
gax:විස්සජ්ජි ඵුස්සරථමට්ඨිතසාරථිං තං।
gax:පච්ඡා සයං මහතියා පරිසාය සද්ධිං,
gae:පූජාවිසෙසමසමං අගමා කරොන්තො॥
gax:395:උක්කුට්ඨිනාදවිසරෙන මහාජනස්ස,
gax:හෙසාරවෙන විසටෙන තුරඞ්ගමානං।
gax:භෙරීරවෙන මහතා කරි ගජ්ජිතෙන,
gae:උද්දාමසාගර සමං නගරං අහොසි॥
gax:396:ආමොදිතා උභයවීථිගතා කුලිත්ථි,
gax:වාතායනෙහි කනකාභරණෙ ඛිපිංසු।
gax:සබ්බත්ථකං කුසුමවස්සමවස්සයිංසු,
gae:චෙලානිචෙව භමයිංසුනිජුත්තමඞ්ගෙ॥
gax:397:<pb V=.105/> පාචීනගොපුරසමීපමුපාගතම්හි,
gax:තස්මිං රථෙ ජලධිපිට්ඨිගතෙ’ව පොතෙ।
gax:තුට්ඨා තහිං යතිගණා මනුජා ච සබ්බෙ,
gae:සම්පුජයිංසු විවිධෙහි උපායනෙහි॥
gax:398:කත්වා පදක්ඛිණමථො පුරමුත්තරෙන,
gax:ද්වාරෙන සො රථවරො බහි නික්ඛමිත්වා।
gax:ඨානෙ මහින්දමිනුධම්මකථාපවිත්තෙ,
gae:අට්ඨාසි තිත්ථගමිතා ඉව භණ්ඩනාවා॥
gax:399:ඨානෙ තහිං දසනධාතුවරං ජිනස්ස,
gax:ලඞ්කිස්සරො රතනවිත්තකරණ්ඩගබ්භා।
gax:සඤ්ඣාඝනා ඉව විධුං බහිනීහරිත්වා,
gae:දස්සෙසි ජානපද නෙගම නාගරානං॥
gax:400:<pb V=.106/> තස්මිං ජනෙ සපදි ආභරණාදිවස්ස,
gax:මච්චන්තපීතිභරිතෙ අභිවස්සයන්තෙ।
gax:සානන්දිවන්දිජනමඞ්ගලගීතකෙහි,
gae:සම්පාදිතෙසු මුඛරෙසු දිසාමුඛෙසු॥
gax:401:හත්ථාරවින්දනිවහෙසු මහාජනස්ස,
gax:චන්දොදයෙ’ච මුකුලත්තනමාගතෙසු।
gax:බ්රහ්මාමරාදිජනිතාමිත සාධුවාදෙ,
gae:තාරාපථම්හි භුවනොදර මොත්ථරන්තෙ॥
gax:402:සාදන්තධාතු සසිඛණ්ඩ සමානවණ්ණා,
gax:රංසීහි කුන්ද නවචන්දන පණ්ඩරෙහි।
gax:පාසාද ගොපුර සිලුච්චය පාදපාදිං,
gae:නිද්ධොත රූපියමයං’ව අකා ඛණෙන॥
gax:403:තං පාටිහාරිය මචින්තිය මච්චුළාරං,
gax:දිස්වාන කෙ තහීමහෙසු මහට්ඨලොමා।
gax:කෙවා’නයුං සකසකාභරණානි ගෙහං,
gae:කෙවා න අත්තපටිලාභමවණ්ණයිංසු॥
gax:404:<pb V=.107/> කෙ නොජහිංසු සකදිට්ඨිමලානුබද්ධං,
gax:කෙ වා න බුද්ධමහිමං අභිපත්ථයිංසු।
gax:කෙ නාම මච්ඡරියපාසවසා අහෙසුං,
gae:වත්ථුත්තයඤ්ච සරණං නගමිංසු කෙවා॥
gax:405:ලඞ්කිස්සරො’පි නවලක්ඛ පරිබ්බයෙන,
gax:සබ්බඤ්ඤුධාතුමතුලං අභිපූජයිත්වා।
gax:තං දන්තධාතුභවනං පුන වඩ්ඪයිත්වා,
gae:අන්තෙපුරම්හි පටිවාසරමච්චයිත්ථ॥
gax:406:ධාතුං විහාරමහයුත්තරමෙව නෙත්වා,
gax:පූජං විධාතුමනුවච්ඡරමෙවරූපං।
gax:රාජා’ථ කිත්තිසිරිමෙඝසමව්හයො සො,
gae:වාරිත්තලෙඛ මභිලෙඛයි සච්චසන්ධො॥
gax:407:<pb V=.108/> වාරිත්තමෙතමිතරෙ’පි පවත්තයන්තා,
gax:තෙ බුද්ධදාසපමුඛා වසුධාධිනාථා।
gax:සද්ධාදයාධිකගුණාභරණාභිරාමා,
gae:තං සක්කරිංසු බහුධා ජිනදන්තධාතුං॥
gax:408:සත්ථාරා සම්භතත්ථං පුරිමතරභවෙ සම්පජානං පජානං,
gax:සම්බොධිං තස්ස සබ්බාසවවිගමකරිං සද්දහන්තො’දහන්තො।
gax:සොතං තස්ස’ග්ගධම්මෙ නිපුණමති සතං සඞ්ගමෙසඞ්ගමෙසං,
gae:නිබ්බාණං සන්තමිච්ඡෙ තිභවභයපරිච්චාගහෙතුං ගහෙතුං॥
cen:පඤ්චමො පරිච්ඡෙදො।
gax:409:<pb V=.109/> යො චන්දගොමි රචිතෙවරසද්දසත්ථෙ,
gax:ටීකං පසත්ථමකරිත්ථ ච පඤ්චිකාය।
gax:බුද්ධප්පභාවජන නිංච අකා සමන්ත,
gae:පාසාදිකාය විනයට්ඨකථාය ටීකං॥
gax:410:අඞ්ගුත්තරාගමවරට්ඨකථාය ටීකං,
gax:සම්මොභවිබ්භම විඝාතකරිං අකාසි।
gax:අත්ථාය සංයමිගණස්ස පධානිකස්ස,
gae:ගන්ථං අකා විනයසඞ්ගහනාමධෙය්යං॥
gax:411:සන්තින්ද්රියස්සපටිපත්ති පරායණස්ස,
gax:සල්ලෙඛ වුත්ති නිරතස්ස සමාහිතස්ස।
gax:අප්පිච්ඡතාදි ගුණයොග විභුසනස්ස,
gae:සම්බුද්ධසාසනමහොදයකාරණස්ස॥
gax:412:<pb V=.110/> සබ්බෙසුආචරියතං පරමං ගතස්ස,
gax:සත්ථෙසු සබ්බසමයන්තර කොවිදස්ස।
gae:සිස්සෙනසාරිතනුජස්ස මහාදිසාමි॥
gax:413:සුද්ධන්වයෙන කරුණාදිගුණොදයෙන,
gax:තක්කාගමාදි කුසලෙන විසාරදෙන।
gax:සබ්බත්ථ පත්ථට සුධාකරරංසිජාල,
gae:සඞ්කාසකිත්තිවිසරෙන පරික්ඛකෙන॥
gax:414:<pb V=.111/> සද්ධාධනෙන සඛිලෙන ච ධම්මකිත්ති,
gax:නාමෙන රාජගරුනා චරියෙන එසො।
gax:සොතුප්පසාදජනනො ජිනදන්තධාතු,
gae:වංසො කතො නිඛිලදස්සිපභාවදීපො॥
gax:415:ධම්මො පවත්තතු චිරාය මුනිස්සරස්ස,
gax:ධම්මෙ ඨිතා වසුමතීපතයො භවන්තු।
gax:කාලෙ පවස්සතු ඝනො නිඛිලා පජා’පි,
gae:අඤ්ඤොඤ්ඤමෙත්තිපටිලාභසුඛං ලභන්තු॥
