cha:1:එකකනිපාතො
tit:1:පඨමවග්ගො
sub:1:සුභූතිත්ථෙරගාථාවණ්ණනා
bod:ඉදානි <pb V=1.16/> <b>ඡන්නා</b> <pb P=1.20/> <b>මෙ කුටිකා</b>තිආදිනයප්පවත්තානං ථෙරගාථානං අත්ථවණ්ණනා හොති। සා පනායං අත්ථවණ්ණනා යස්මා තාසං තාසං ගාථානං අට්ඨුප්පත්තිං පකාසෙත්වා වුච්චමානා පාකටා හොති සුවිඤ්ඤෙය්යා ච। තස්මා තත්ථ තත්ථ අට්ඨුප්පත්තිං පකාසෙත්වා අත්ථවණ්ණනං කරිස්සාමාති।
bod:තත්ථ <b>ඡන්නා මෙ කුටිකා</b>තිගාථාය කා උප්පත්ති? වුච්චතෙ – ඉතො කිර කප්පසතසහස්සමත්ථකෙ අනුප්පන්නෙයෙව පදුමුත්තරෙ භගවති ලොකනාථෙ හංසවතීනාමකෙ නගරෙ අඤ්ඤතරස්ස බ්රාහ්මණමහාසාලස්ස එකො පුත්තො උප්පජ්ජි। තස්ස “නන්දමාණවො”ති නාමං අකංසු। සො වයප්පත්තො තයො වෙදෙ උග්ගණ්හිත්වා තත්ථ සාරං අපස්සන්තො අත්තනො පරිවාරභූතෙහි චතුචත්තාලීසාය මාණවකසහස්සෙහි සද්ධිං පබ්බතපාදෙ ඉසිපබ්බජ්ජං පබ්බජිත්වා අට්ඨ සමාපත්තියො පඤ්ච ච අභිඤ්ඤායො නිබ්බත්තෙසි। අන්තෙවාසිකානම්පි කම්මට්ඨානං ආචික්ඛි। තෙපි න චිරෙනෙව ඣානලාභිනො අහෙසුං।
bod:තෙන <pb M=1.20/> ච සමයෙන පදුමුත්තරො භගවා ලොකෙ උප්පජ්ජිත්වා හංසවතීනගරං උපනිස්සාය විහරන්තො එකදිවසං පච්චූසසමයෙ ලොකං වොලොකෙන්තො නන්දතාපසස්ස අන්තෙවාසිකජටිලානං අරහත්තූපනිස්සයං නන්දතාපසස්ස ච ද්වීහඞ්ගෙහි සමන්නාගතස්ස සාවකට්ඨානන්තරස්ස පත්ථනං දිස්වා පාතොව සරීරපටිජග්ගනං කත්වා පුබ්බණ්හසමයෙ පත්තචීවරමාදාය අඤ්ඤං කඤ්චි අනාමන්තෙත්වා සීහො විය එකචරො නන්දතාපසස්ස අන්තෙවාසිකෙසු ඵලාඵලත්ථාය ගතෙසු “බුද්ධභාවං මෙ ජානාතූ”ති පස්සන්තස්සෙව නන්දතාපසස්ස ආකාසතො ඔතරිත්වා පථවියං පතිට්ඨාසි। නන්දතාපසො බුද්ධානුභාවඤ්චෙව ලක්ඛණපාරිපූරිඤ්ච දිස්වා ලක්ඛණමන්තෙ සම්මසිත්වා “ඉමෙහි ලක්ඛණෙහි සමන්නාගතො නාම අගාරං අජ්ඣාවසන්තො රාජා හොති චක්කවත්තී, පබ්බජන්තො <pb P=1.21/> ලොකෙ <pb V=1.17/> විවටච්ඡදො සබ්බඤ්ඤූ බුද්ධො හොති। අයං පුරිසාජානීයො නිස්සංසයං බුද්ධොති ඤත්වා පච්චුග්ගමනං කත්වා, පඤ්චපතිට්ඨිතෙන වන්දිත්වා, ආසනං පඤ්ඤාපෙත්වා, අදාසි। නිසීදි භගවා පඤ්ඤත්තෙ ආසනෙ। නන්දතාපසොපි අත්තනො අනුච්ඡවිකං ආසනං ගහෙත්වා එකමන්තං නිසීදි।
bod:තස්මිං සමයෙ චතුචත්තාලීසසහස්සජටිලා පණීතපණීතානි ඔජවන්තානි ඵලාඵලානි ගහෙත්වා ආචරියස්ස සන්තිකං සම්පත්තා බුද්ධානඤ්චෙව ආචරියස්ස ච නිසින්නාසනං ඔලොකෙන්තා ආහංසු – “ආචරිය, මයං ‘ඉමස්මිං ලොකෙ තුම්හෙහි මහන්තතරො නත්ථී’ති විචරාම, අයං පන පුරිසො තුම්හෙහි මහන්තතරො මඤ්ඤෙ”ති। නන්දතාපසො, “තාතා, කිං වදෙථ, සාසපෙන සද්ධිං අට්ඨසට්ඨිසතසහස්සයොජනුබ්බෙධං සිනෙරුං උපමෙතුං ඉච්ඡථ, සබ්බඤ්ඤුබුද්ධෙන සද්ධිං මා මං උපමිත්ථා”ති ආහ। අථ තෙ තාපසා “සචෙ අයං ඔරකො අභවිස්ස, න අම්හාකං ආචරියො එවං උපමං ආහරෙය්ය, යාව මහා වතායං පුරිසාජානීයො”ති පාදෙසු නිපතිත්වා සිරසා වන්දිංසු। අථ තෙ ආචරියො ආහ – “තාතා, අම්හාකං බුද්ධානං අනුච්ඡවිකො දෙය්යධම්මො නත්ථි, භගවා ච භික්ඛාචාරවෙලායං ඉධාගතො, තස්මා මයං යථාබලං දෙය්යධම්මං දස්සාම, තුම්හෙ යං යං පණීතං ඵලාඵලං ආනීතං, තං තං ආහරථා”ති වත්වා ආහරාපෙත්වා හත්ථෙ ධොවිත්වා සයං තථාගතස්ස පත්තෙ පතිට්ඨාපෙසි। සත්ථාරා <pb M=1.21/> ඵලාඵලෙ පටිග්ගහිතමත්තෙ දෙවතා දිබ්බොජං පක්ඛිපිංසු। තාපසො උදකම්පි සයමෙව පරිස්සාවෙත්වා අදාසි। තතො භොජනකිච්චං නිට්ඨාපෙත්වා නිසින්නෙ සත්ථරි සබ්බෙ අන්තෙවාසිකෙ පක්කොසිත්වා සත්ථු සන්තිකෙ සාරණීයං කථං කථෙන්තො නිසීදි। සත්ථා “භික්ඛුසඞ්ඝො ආගච්ඡතූ”ති චින්තෙසි। භික්ඛූ සත්ථු චිත්තං ඤත්වා සතසහස්සමත්තා ඛීණාසවා ආගන්ත්වා සත්ථාරං වන්දිත්වා එකමන්තං අට්ඨංසු।
bod:නන්දතාපසො අන්තෙවාසිකෙ ආමන්තෙසි – “තාතා, බුද්ධානං නිසින්නාසනම්පි නීචං, සමණසතසහස්සස්සපි ආසනං නත්ථි, තුම්හෙහි අජ්ජ උළාරං භගවතො භික්ඛුසඞ්ඝස්ස ච සක්කාරං කාතුං වට්ටති <pb P=1.22/>, පබ්බතපාදතො වණ්ණගන්ධසම්පන්නානි පුප්ඵානි ආහරථා”ති। අචින්තෙය්යත්තා ඉද්ධිවිසයස්ස මුහුත්තෙනෙව වණ්ණගන්ධසම්පන්නානි පුප්ඵානි ආහරිත්වා බුද්ධානං යොජනප්පමාණං පුප්ඵාසනං පඤ්ඤාපෙසුං। අග්ගසාවකානං තිගාවුතං, සෙසභික්ඛූනං අඩ්ඪයොජනිකාදිභෙදං, සඞ්ඝනවකස්ස උසභමත්තං අහොසි। එවං පඤ්ඤත්තෙසු ආසනෙසු නන්දතාපසො තථාගතස්ස පුරතො අඤ්ජලිං පග්ගය්හ ඨිතො, “භන්තෙ, මය්හං දීඝරත්තං හිතාය සුඛාය ඉමං පුප්ඵාසනං අභිරුහථා”ති ආහ। නිසීදි භගවා පුප්ඵාසනෙ। එවං නිසින්නෙ සත්ථරි සත්ථු ආකාරං ඤත්වා භික්ඛූ අත්තනො අත්තනො පත්තාසනෙ නිසීදිංසු। නන්දතාපසො මහන්තං පුප්ඵඡත්තං ගහෙත්වා තථාගතස්ස මත්ථකෙ ධාරෙන්තො අට්ඨාසි। සත්ථා “තාපසානං අයං සක්කාරො මහප්ඵලො හොතූ”ති <pb V=1.18/> නිරොධසමාපත්තිං සමාපජ්ජි। සත්ථු සමාපන්නභාවං ඤත්වා භික්ඛූපි සමාපජ්ජිංසු। තථාගතෙ සත්තාහං නිරොධං සමාපජ්ජිත්වා නිසින්නෙ අන්තෙවාසිකා භික්ඛාචාරකාලෙ සම්පත්තෙ වනමූලඵලාඵලං පරිභුඤ්ජිත්වා සෙසකාලෙ බුද්ධානං අඤ්ජලිං පග්ගය්හ තිට්ඨන්ති। නන්දතාපසො පන භික්ඛාචාරම්පි අගන්ත්වා පුප්ඵඡත්තං ධාරෙන්තො සත්තාහං පීතිසුඛෙනෙව වීතිනාමෙති।
bod:සත්ථා නිරොධතො වුට්ඨාය අරණවිහාරිඅඞ්ගෙන දක්ඛිණෙය්යඞ්ගෙන චාති ද්වීහි අඞ්ගෙහි සමන්නාගතං එකං සාවකං “ඉසිගණස්ස පුප්ඵාසනානුමොදනං කරොහී”ති ආණාපෙසි। සො චක්කවත්තිරඤ්ඤො සන්තිකා පටිලද්ධමහාලාභො මහායොධො විය තුට්ඨමානසො අත්තනො විසයෙ <pb M=1.22/> ඨත්වා තෙපිටකං බුද්ධවචනං සම්මසිත්වා අනුමොදනං අකාසි। තස්ස දෙසනාවසානෙ සත්ථා සයං ධම්මං දෙසෙසි। දෙසනාපරියොසානෙ සබ්බෙ චතුචත්තාලීසසහස්සතාපසා අරහත්තං පාපුණිංසු। සත්ථා “එථ, භික්ඛවො”ති හත්ථං පසාරෙසි। තෙසං තාවදෙව කෙසමස්සු අන්තරධායි। අට්ඨ පරික්ඛාරා කායෙ පටිමුක්කාව අහෙසුං සට්ඨිවස්සත්ථෙරා විය සත්ථාරං පරිවාරයිංසු। නන්දතාපසො පන වික්ඛිත්තචිත්තතාය විසෙසං නාධිගච්ඡි। තස්ස <pb P=1.23/> කිර අරණවිහාරිත්ථෙරස්ස සන්තිකෙ ධම්මං සොතුං ආරද්ධකාලතො පට්ඨාය “අහො වතාහම්පි අනාගතෙ උප්පජ්ජනකබුද්ධස්ස සාසනෙ ඉමිනා සාවකෙන ලද්ධධුරං ලභෙය්ය”න්ති චිත්තං උදපාදි। සො තෙන පරිවිතක්කෙන මග්ගඵලපටිවෙධං කාතුං නාසක්ඛි। තථාගතං පන වන්දිත්වා සම්මුඛෙ ඨත්වා ආහ – “භන්තෙ, යෙන භික්ඛුනා ඉසිගණස්ස පුප්ඵාසනානුමොදනා කතා, කො නාමායං තුම්හාකං සාසනෙ”ති। “අරණවිහාරිඅඞ්ගෙ දක්ඛිණෙය්යඅඞ්ගෙ ච එතදග්ගං පත්තො එසො භික්ඛූ”ති। “භන්තෙ, ය්වායං මයා සත්තාහං පුප්ඵඡත්තං ධාරෙන්තෙන සක්කාරො කතො, තෙන අධිකාරෙන න අඤ්ඤං සම්පත්තිං පත්ථෙමි, අනාගතෙ පන එකස්ස බුද්ධස්ස සාසනෙ අයං ථෙරො විය ද්වීහඞ්ගෙහි සමන්නාගතො සාවකො භවෙය්ය”න්ති පත්ථනමකාසි।
bod:සත්ථා “සමිජ්ඣිස්සති නු, ඛො ඉමස්ස තාපසස්ස පත්ථනා”ති අනාගතංසඤාණං පෙසෙත්වා ඔලොකෙන්තො කප්පසතසහස්සං අතික්කමිත්වා සමිජ්ඣනකභාවං දිස්වා නන්දතාපසං ආහ – “න තෙ අයං පත්ථනා මොඝා භවිස්සති, අනාගතෙ කප්පසතසහස්සං අතික්කමිත්වා ගොතමො නාම බුද්ධො උප්පජ්ජිස්සති, තස්ස සන්තිකෙ සමිජ්ඣිස්සතී”ති වත්වා ධම්මකථං කථෙත්වා භික්ඛුසඞ්ඝපරිවුතො ආකාසං පක්ඛන්දි। නන්දතාපසො යාව චක්ඛුපථසමතික්කමා සත්ථාරං භික්ඛුසඞ්ඝඤ්ච උද්දිස්ස අඤ්ජලිං පග්ගය්හ අට්ඨාසි। සො අපරභාගෙ කාලෙන කාලං සත්ථාරං උපසඞ්කමිත්වා ධම්මං සුණි। අපරිහීනජ්ඣානොව කාලඞ්කත්වා බ්රහ්මලොකෙ නිබ්බත්තො। තතො පන චුතො අපරානිපි පඤ්ච ජාතිසතානි පබ්බජිත්වා ආරඤ්ඤකො අහොසි। කස්සපසම්මාසම්බුද්ධකාලෙපි පබ්බජිත්වා ආරඤ්ඤකො හුත්වා ගතපච්චාගතවත්තං පූරෙසි। එතං කිර වත්තං <pb V=1.19/> අපරිපූරෙත්වා මහාසාවකභාවං <pb M=1.23/> පාපුණන්තා නාම නත්ථි। ගතපච්චාගතවත්තං පන ආගමට්ඨකථාසු වුත්තනයෙනෙව වෙදිතබ්බං। සො වීසතිවස්සසහස්සානි ගතපච්චාගතවත්තං පූරෙත්වා කාලඞ්කත්වා කාමාවචරදෙවලොකෙ තාවතිංසභවනෙ නිබ්බත්ති। වුත්තඤ්හෙතං <b>අපදානෙ</b> (අප॰ ථෙර 1.3.151) –
gax:“හිමවන්තස්සාවිදූරෙ <pb P=1.24/>, නිසභො නාම පබ්බතො।
gae:අස්සමො සුකතො මය්හං, පණ්ණසාලා සුමාපිතා॥
gax:“කොසියො නාම නාමෙන, ජටිලො උග්ගතාපනො।
gae:එකාකියො අදුතියො, වසාමි නිසභෙ තදා॥
gax:“ඵලං මූලඤ්ච පණ්ණඤ්ච, න භුඤ්ජාමි අහං තදා।
gae:පවත්තංව සුපාතාහං, උපජීවාමි තාවදෙ॥
gax:“නාහං කොපෙමි ආජීවං, චජමානොපි ජීවිතං।
gae:ආරාධෙමි සකං චිත්තං, විවජ්ජෙමි අනෙසනං॥
gax:“රාගූපසංහිතං චිත්තං, යදා උප්පජ්ජතෙ මම।
gae:සයංව පච්චවෙක්ඛාමි, එකග්ගො තං දමෙමහං॥
gax:“රජ්ජසෙ රජ්ජනීයෙ ච, දුස්සනීයෙ ච දුස්සසෙ।
gae:මුය්හසෙ මොහනීයෙ ච, නික්ඛමස්සු වනා තුවං॥
gax:“විසුද්ධානං අයං වාසො, නිම්මලානං තපස්සිනං।
gae:මා ඛො විසුද්ධං දූසෙසි, නික්ඛමස්සු වනා තුවං॥
gax:“අගාරිකො භවිත්වාන, යදා පුත්තං ලභිස්සසි।
gae:උභොපි මා විරාධෙසි, නික්ඛමස්සු වනා තුවං॥
gax:“ඡවාලාතං යථා කට්ඨං, න ක්වචි කිච්චකාරකං।
gae:නෙව ගාමෙ අරඤ්ඤෙ වා, න හි තං කට්ඨසම්මතං॥
gax:“ඡවාලාතූපමො ත්වං සි, න ගිහී නාපි සඤ්ඤතො।
gae:උභතො මුත්තකො අජ්ජ, නික්ඛමස්සු වනා තුවං॥
gax:“සියා නු ඛො තව එතං, කො පජානාති තෙ ඉදං।
gae:සද්ධාධුරං වහිසි මෙ, කොසජ්ජබහුලාය ච॥
gax:“ජිගුච්ඡිස්සන්ති <pb M=1.24/> තං විඤ්ඤූ, අසුචිං නාගරිකො යථා।
gae:ආකඩ්ඪිත්වාන ඉසයො, චොදයිස්සන්ති තං සදා॥
gax:“තං <pb V=1.20/> විඤ්ඤූ පවදිස්සන්ති, සමතික්කන්තසාසනං।
gae:සංවාසං අලභන්තො හි, කථං ජීවිහිසි තුවං॥
gax:“තිධාපභින්නං මාතඞ්ගං, කුඤ්ජරං සට්ඨිහායනං।
gae:බලී නාගො උපගන්ත්වා, යූථා නීහරතෙ ගජං॥
gax:“යූථා විනිස්සටො සන්තො, සුඛං සාතං න වින්දති।
gae:දුක්ඛිතො විමනො හොති, පජ්ඣායන්තො පවෙධති॥
gax:“තථෙව ජටිලා තම්පි, නීහරිස්සන්ති දුම්මතිං।
gae:තෙහි ත්වං නිස්සටො සන්තො, සුඛං සාතං න ලච්ඡසි॥
gax:“දිවා වා යදි වා රත්තිං, සොකසල්ලසමප්පිතො।
gae:දය්හති පරිළාහෙන, ගජො යූථාව නිස්සටො॥
gax:“ජාතරූපං යථා කූටං, නෙව ඣායති කත්ථචි।
gae:තථා සීලවීහිනො ත්වං, න ඣායිස්සසි කත්ථචි॥
gax:“අගාරං වසමානොපි, කථං ජීවිහිසි තුවං।
gae:මත්තිකං පෙත්තිකඤ්චාපි, නත්ථි තෙ නිහිතං ධනං॥
gax:“සයං කම්මං කරිත්වාන, ගත්තෙ සෙදං පමොචයං।
gae:එවං ජීවිහිසි ගෙහෙ, සාධු තෙ තං න රුච්චති॥
gax:“එවාහං තත්ථ වාරෙමි, සංකිලෙසගතං මනං।
gae:නානාධම්මකථං කත්වා, පාපා චිත්තං නිවාරයිං॥
gax:“එවං මෙ විහරන්තස්ස, අප්පමාදවිහාරිනො।
gae:තිංසවස්සසහස්සානි, විපිනෙ මෙ අතික්කමුං॥
gax:“අප්පමාදරතං දිස්වා, උත්තමත්ථං ගවෙසකං।
gae:පදුමුත්තරසම්බුද්ධො, ආගච්ඡි මම සන්තිකං॥
gax:“තිම්බරූසකවණ්ණාභො, අප්පමෙය්යො අනූපමො।
gae:රූපෙනාසදිසො බුද්ධො, ආකාසෙ චඞ්කමී තදා॥
gax:“සුඵුල්ලො <pb M=1.25/> සාලරාජාව, විජ්ජූවබ්භඝනන්තරෙ।
gae:ඤාණෙනාසදිසො බුද්ධො, ආකාසෙ චඞ්කමී තදා॥
gax:“සීහරාජාවසම්භීතො, ගජරාජාව දප්පිතො।
gae:ලාසීතො බ්යග්ඝරාජාව, ආකාසෙ චඞ්කමී තදා॥
gax:“සිඞ්ඝීනික්ඛසවණ්ණාභො, ඛදිරඞ්ගාරසන්නිභො।
gae:මණි යථා ජොතිරසො, ආකාසෙ චඞ්කමී තදා॥
gax:“විසුද්ධකෙලාසනිභො, පුණ්ණමායෙව චන්දිමා।
gae:මජ්ඣන්හිකෙව සූරියො, ආකාසෙ චඞ්කමී තදා॥
gax:“දිස්වා <pb V=1.21/> නභෙ චඞ්කමන්තං, එවං චින්තෙසහං තදා।
gae:දෙවො නු ඛො අයං සත්තො, උදාහු මනුජො අයං॥
gax:“න මෙ සුතො වා දිට්ඨො වා, මහියා එදිසො නරො।
gae:අපි මන්තපදං අත්ථි, අයං සත්ථා භවිස්සති॥
gax:“එවාහං චින්තයිත්වාන, සකං චිත්තං පසාදයිං।
gae:නානාපුප්ඵඤ්ච ගන්ධඤ්ච, සන්නිපාතෙසහං තදා॥
gax:“පුප්ඵාසනං පඤ්ඤාපෙත්වා, සාධුචිත්තං මනොරමං।
gae:නරසාරථිනං අග්ගං, ඉදං වචනමබ්රවිං॥
gax:“ඉදං මෙ ආසනං වීර, පඤ්ඤත්තං තවනුච්ඡවං।
gae:හාසයන්තො මමං චිත්තං, නිසීද කුසුමාසනෙ॥
gax:“නිසීදි තත්ථ භගවා, අසම්භීතොව කෙසරී।
gae:සත්තරත්තින්දිවං බුද්ධො, පවරෙ කුසුමාසනෙ॥
gax:“නමස්සමානො අට්ඨාසිං, සත්තරත්තින්දිවං අහං।
gax:වුට්ඨහිත්වා සමාධිම්හා, සත්ථා ලොකෙ අනුත්තරො।
gae:මම කම්මං පකිත්තෙන්තො, ඉදං වචනමබ්රවි॥
gax:“භාවෙහි බුද්ධානුස්සතිං, භාවනානමනුත්තරං।
gae:ඉමං සතිං භාවයිත්වා, පූරයිස්සසි මානසං॥
gax:“තිංසකප්පසහස්සානි <pb M=1.26/>, දෙවලොකෙ රමිස්සසි।
gax:අසීතික්ඛත්තුං දෙවින්දො, දෙවරජ්ජං කරිස්සසි।
gae:සහස්සක්ඛත්තුං චක්කවත්තී, රාජා රට්ඨෙ භවිස්සසි॥
gax:“පදෙසරජ්ජං විපුලං, ගණනාතො අසඞ්ඛියං।
gae:අනුභොස්සසි තං සබ්බං, බුද්ධානුස්සතියා ඵලං॥
gax:“භවාභවෙ සංසරන්තො, මහාභොගං ලභිස්සසි।
gae:භොගෙ තෙ ඌනතා නත්ථි, බුද්ධානුස්සතියා ඵලං॥
gax:“කප්පසතසහස්සම්හි, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“අසීතිකොටිං ඡඩ්ඩෙත්වා, දාසෙ කම්මකරෙ බහූ।
gae:ගොතමස්ස භගවතො, සාසනෙ පබ්බජිස්සසි॥
gax:“ආරාධයිත්වා සම්බුද්ධං, ගොතමං සක්යපුඞ්ගවං।
gae:සුභූති නාම නාමෙන, හෙස්සසි සත්ථු සාවකො॥
gax:“භික්ඛුසඞ්ඝෙ නිසීදිත්වා, දක්ඛිණෙය්යගුණම්හි තං।
gae:තථාරණවිහාරෙ ච, ද්වීසු අග්ගෙ ඨපෙස්සසි॥
gax:“ඉදං <pb V=1.22/> වත්වාන සම්බුද්ධො, ජලජුත්තමනාමකො।
gae:නභං අබ්භුග්ගමී වීරො, හංසරාජාව අම්බරෙ॥
gax:“සාසිතො ලොකනාථෙන, නමස්සිත්වා තථාගතං।
gae:සදා භාවෙමි මුදිතො, බුද්ධානුස්සතිමුත්තමං॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසං අගච්ඡහං॥
gax:“අසීතික්ඛත්තුං දෙවින්දො, දෙවරජ්ජමකාරයිං।
gae:සහස්සක්ඛත්තුං රාජා ච, චක්කවත්තී අහොසහං॥
gax:“පදෙසරජ්ජං විපුලං, ගණනාතො අසඞ්ඛියං।
gae:අනුභොමි සුසම්පත්තිං, බුද්ධානුස්සතියා ඵලං॥
gax:“භවාභවෙ <pb M=1.27/> සංසරන්තො, මහාභොගං ලභාමහං।
gae:භොගෙ මෙ ඌනතා නත්ථි, බුද්ධානුස්සතියා ඵලං॥
gax:“සතසහස්සිතො කප්පෙ, යං කම්මමකරිං තදා।
gae:දුග්ගතිං නාභිජානාමි, බුද්ධානුස්සතියා ඵලං॥
gax:“පටිසම්භිදා චතස්සො, විමොක්ඛාපි ච අට්ඨිමෙ।
gae:ඡළභිඤ්ඤා සච්ඡිකතා, කතං බුද්ධස්ස සාසන”න්ති॥ –
uni:ඉත්ථං සුදං ආයස්මා සුභූතිත්ථෙරො ඉමා ගාථායො අභාසිත්ථාති।
bod:එවං පන සො තාවතිංසභවනෙ අපරාපරං උප්පජ්ජනවසෙන දිබ්බසම්පත්තිං අනුභවිත්වා තතො චුතො මනුස්සලොකෙ අනෙකසතක්ඛත්තුං චක්කවත්තිරාජා ච පදෙසරාජා ච හුත්වා උළාරං මනුස්සසම්පත්තිං අනුභවිත්වා අථ අම්හාකං භගවතො කාලෙ සාවත්ථියං සුමනසෙට්ඨිස්ස ගෙහෙ අනාථපිණ්ඩිකස්ස කනිට්ඨො හුත්වා නිබ්බත්ති <b>“සුභූතී”</b>තිස්ස නාමං අහොසි।
bod:තෙන ච සමයෙන අම්හාකං භගවා ලොකෙ උප්පජ්ජිත්වා පවත්තවරධම්මචක්කො අනුපුබ්බෙන රාජගහං ගන්ත්වා තත්ථ වෙළුවනපටිග්ගහණාදිනා ලොකානුග්ගහං කරොන්තො රාජගහං උපනිස්සාය සීතවනෙ විහරති। තදා අනාථපිණ්ඩිකො සෙට්ඨි සාවත්ථියං උට්ඨානකභණ්ඩං ගහෙත්වා අත්තනො සහායස්ස රාජගහසෙට්ඨිනො ඝරං ගතො බුද්ධුප්පාදං සුත්වා සත්ථාරං සීතවනෙ විහරන්තං උපසඞ්කමිත්වා පඨමදස්සනෙනෙව සොතාපත්තිඵලෙ පතිට්ඨාය සත්ථාරං සාවත්ථිං ආගමනත්ථාය යාචිත්වා තතො පඤ්චචත්තාලීසයොජනෙ මග්ගෙ යොජනෙ යොජනෙ සතසහස්සපරිච්චාගෙන විහාරෙ පතිට්ඨාපෙත්වා සාවත්ථියං රාජමානෙන අට්ඨකරීසප්පමාණං ජෙතස්ස රාජකුමාරස්ස උය්යානභූමිං කොටිසන්ථාරෙන කිණිත්වා තත්ථ භගවතො විහාරං කාරෙත්වා අදාසි। විහාරපරිග්ගහණදිවසෙ අයං සුභූතිකුටුම්බිකො අනාථපිණ්ඩිකසෙට්ඨිනා සද්ධිං ගන්ත්වා ධම්මං සුණන්තො සද්ධං පටිලභිත්වා පබ්බජි <pb V=1.23/>। සො උපසම්පජ්ජිත්වා ද්වෙ මාතිකා පගුණා කත්වා කම්මට්ඨානං කථාපෙත්වා අරඤ්ඤෙ සමණධම්මං කරොන්තො මෙත්තාඣානපාදකං විපස්සනං වඩ්ඪෙත්වා අරහත්තං පාපුණි। සො ධම්මං දෙසෙන්තො <pb M=1.28/> යස්මා සත්ථාරා දෙසිතනියාමෙන අනොදිස්සකං කත්වා ධම්මං දෙසෙති। තස්මා අරණවිහාරීනං අග්ගො නාම ජාතො। පිණ්ඩාය චරන්තො ඝරෙ ඝරෙ මෙත්තාඣානං සමාපජ්ජිත්වා වුට්ඨාය <pb P=1.25/> භික්ඛං පටිග්ගණ්හාති “එවං දායකානං මහප්ඵලං භවිස්සතී”ති। තස්මා දක්ඛිණෙය්යානං අග්ගො නාම ජාතො। තෙනාහ භගවා – “එතදග්ගං, භික්ඛවෙ, මම සාවකානං භික්ඛූනං අරණවිහාරීනං යදිදං සුභූති, දක්ඛිණෙය්යානං යදිදං සුභූතී”ති (අ॰ නි॰ 1.198, 201)। එවමයං මහාථෙරො අරහත්තෙ පතිට්ඨාය අත්තනා පූරිතපාරමීනං ඵලස්ස මත්ථකං පත්වා ලොකෙ අභිඤ්ඤාතො අභිලක්ඛිතො හුත්වා බහුජනහිතාය ජනපදචාරිකං චරන්තො අනුපුබ්බෙන රාජගහං අගමාසි।
bod:රාජා බිම්බිසාරො ථෙරස්ස ආගමනං සුත්වා උපසඞ්කමිත්වා වන්දිත්වා “ඉධෙව, භන්තෙ, වසථා”ති වත්වා “නිවාසනට්ඨානං කරිස්සාමී”ති පක්කන්තො විස්සරි। ථෙරො සෙනාසනං අලභන්තො අබ්භොකාසෙ වීතිනාමෙසි। ථෙරස්ස ආනුභාවෙන දෙවො න වස්සති। මනුස්සා අවුට්ඨිතාය උපද්දුතා රඤ්ඤො නිවෙසනද්වාරෙ උක්කුට්ඨිමකංසු। රාජා “කෙන නු ඛො කාරණෙන දෙවො න වස්සතී”ති වීමංසන්තො “ථෙරස්ස අබ්භොකාසවාසෙන මඤ්ඤෙ න වස්සතී”ති චින්තෙත්වා තස්ස පණ්ණකුටිං කාරාපෙත්වා “ඉමිස්සා, භන්තෙ, පණ්ණකුටියා වසථා”ති වත්වා වන්දිත්වා පක්කාමි। ථෙරො කුටිකං පවිසිත්වා තිණසන්ථාරකෙ පල්ලඞ්කෙන නිසීදි। තදා පන දෙවො ථොකං ථොකං ඵුසායති, න සම්මා ධාරං අනුප්පවෙච්ඡති। අථ ථෙරො ලොකස්ස අවුට්ඨිකභයං විසමිතුකාමො අත්තනො අජ්ඣත්තිකබාහිරවත්ථුකස්ස පරිස්සයස්ස අභාවං පවෙදෙන්තො –
gax:1:“ඡන්නා මෙ කුටිකා සුඛා නිවාතා, වස්ස දෙව යථාසුඛං।
gae:චිත්තං මෙ සුසමාහිතං විමුත්තං, ආතාපී විහරාමි වස්ස දෙවා”ති॥ –
uni:ගාථමාහ।
bod:තත්ථ <pb M=1.29/> <b>ඡන්න</b>-සද්දො තාව “ඡන්නා සා කුමාරිකා ඉමස්ස කුමාරකස්ස” (පාරා॰ 296) “නච්ඡන්නං නප්පතිරූප”න්තිආදීසු (පාරා॰ 383) පතිරූපෙ ආගතො। “ඡන්නං ත්වෙව, ඵග්ගුණ, ඵස්සායතනාන”න්තිආදීසු වචනවිසිට්ඨෙ සඞ්ඛ්යාවිසෙසෙ। “ඡන්නමතිවස්සති, විවටං නාතිවස්සතී”තිආදීසු <pb P=1.26/> (උදා॰ 45; චූළව॰ 385) ගහණෙ। “ක්යාහං තෙ නච්ඡන්නොපි කරිස්සාමී”තිආදීසු නිවාසනපාරුපනෙ “ආයස්මා ඡන්නො අනාචාරං ආචරතී”තිආදීසු (පාරා॰ 424) පඤ්ඤත්තියං। “සබ්බච්ඡන්නං සබ්බපරිච්ඡන්නං (පාචි॰ 52, 54), ඡන්නා කුටි ආහිතො <pb V=1.24/> ගිනී”ති (සු॰ නි॰ 18) ච ආදීසු තිණාදීහි ඡාදනෙ। ඉධාපි තිණාදීහි ඡාදනෙයෙව දට්ඨබ්බො, තස්මා තිණෙන වා පණ්ණෙන වා ඡන්නා යථා න වස්සති වස්සොදකපතනං න හොති න ඔවස්සති, එවං සම්මදෙව ඡාදිතාති අත්ථො।
bod:<b>මෙ</b>-සද්දො “කිච්ඡෙන මෙ අධිගතං, හලං දානි පකාසිතු”න්තිආදීසු (මහාව॰ 8; දී॰ නි॰ 2.65; ම॰ නි॰ 1.281; 2.337; සං॰ නි॰ 1.172) කරණෙ ආගතො, මයාති අත්ථො। “තස්ස මෙ, භන්තෙ, භගවා සංඛිත්තෙන ධම්මං දෙසෙතූ”තිආදීසු (සං॰ නි॰ 3.182; අ॰ නි॰ 4.257) සම්පදානෙ, මය්හන්ති අත්ථො। “පුබ්බෙව මෙ, භික්ඛවෙ, සම්බොධා අනභිසම්බුද්ධස්ස බොධිසත්තස්සෙව සතො”ආදීසු (ම॰ නි॰ 1.206; සං॰ නි॰ 4.14) සාමිඅත්ථෙ ආගතො। ඉධාපි සාමිඅත්ථෙ එව දට්ඨබ්බො, මමාති අත්ථො। කිඤ්චාපි ඛීණාසවානං මමායිතබ්බං නාම කිඤ්චි නත්ථි ලොකධම්මෙහි අනුපලිත්තභාවතො, ලොකසමඤ්ඤාවසෙන පන තෙසම්පි “අහං මමා”ති වොහාරමත්තං හොති। තෙනාහ භගවා – “කින්ති මෙ සාවකා ධම්මදායාදා භවෙය්යුං, නො ආමිසදායාදා”ති (ම॰ නි॰ 1.29)।
bod:<b>කුටිකා</b>ති පන මාතුකුච්ඡිපි කරජකායොපි තිණාදිච්ඡදනො පතිස්සයොපි වුච්චති। තථා හි –
gax:“මාතරං කුටිකං බ්රූසි, භරියං බ්රූසි කුලාවකං।
gae:පුත්තෙ සන්තානකෙ බ්රූසි, තණ්හා මෙ බ්රූසි බන්ධන”න්ති॥ (සං॰ නි॰ 1.19) –
uni:ආදීසු මාතුකුච්ඡි “කුටිකා”ති වුත්තා।
gax:“අට්ඨිකඞ්කලකුටිකෙ <pb M=1.30/>, මංසන්හාරුපසිබ්බිතෙ।
gae:ධිරත්ථු පූරෙ දුග්ගන්ධෙ, පරගත්තෙ මමායසී”ති॥ (ථෙරගා॰ 1153) –
uni:ආදීසු කෙසාදිසමූහභූතො කරජකායො। “කස්සපස්ස භගවතො භගිනි කුටි ඔවස්සති” (ම॰ නි॰ 2.291) “කුටි නාම උල්ලිත්තා වා හොති අවලිත්තා වා”තිආදීසු (පාරා॰ 349) තිණඡදනපතිස්සයො। ඉධාපි <pb P=1.27/> සො එව වෙදිතබ්බො පණ්ණසාලාය අධිප්පෙතත්තා। කුටි එව හි කුටිකා, අපාකටකුටි “කුටිකා”ති වුත්තා।
bod:<b>සුඛ</b>-සද්දො පන “විපිට්ඨිකත්වාන සුඛං දුඛඤ්ච, පුබ්බෙව ච සොමනස්සදොමනස්ස”න්තිආදීසු <pb V=1.25/> (සු॰ නි॰ 67) සුඛවෙදනායං ආගතො। “සුඛො බුද්ධානමුප්පාදො, සුඛා සද්ධම්මදෙසනා”තිආදීසු (ධ॰ ප॰ 194) සුඛමූලෙ। “සුඛස්සෙතං, භික්ඛවෙ, අධිවචනං යදිදං පුඤ්ඤානී”තිආදීසු (අ॰ නි॰ 7.62; ඉතිවු॰ 22) සුඛහෙතුම්හි। “යස්මා ච, ඛො, මහාලි, රූපං සුඛං සුඛානුපතිතං සුඛාවක්කන්ත”න්තිආදීසු (සං॰ නි॰ 3.60) සුඛාරම්මණෙ, “දිට්ඨධම්මසුඛවිහාරා එතෙ, චුන්ද, අරියස්ස විනයෙ”තිආදීසු (ම॰ නි॰ 1.82) අබ්යාපජ්ජෙ। “නිබ්බානං පරමං සුඛ”න්තිආදීසු (ම॰ නි॰ 2.215; ධ॰ ප॰ 203-204) නිබ්බානෙ। “යාවඤ්චිදං, භික්ඛවෙ, න සුකරං අක්ඛානෙන පාපුණිතුං යාව සුඛා සග්ගා”තිආදීසු (ම॰ නි॰ 3.225) සුඛප්පච්චයට්ඨානෙ। “සොවග්ගිකං සුඛවිපාකං සග්ගසංවත්තනික”න්තිආදීසු (දී॰ නි॰ 1.163; සං॰ නි॰ 1.130) ඉට්ඨෙ, පියමනාපෙති අත්ථො। ඉධාපි ඉට්ඨෙ සුඛප්පච්චයෙ වා දට්ඨබ්බො। සා හි කුටි අන්තො බහි ච මනාපභාවෙන සම්පාදිතා නිවාසනඵාසුතාය “සුඛා”ති වුත්තා। තථා නාතිසීතනාතිඋණ්හතාය උතුසුඛසම්පත්තියොගෙන කායිකචෙතසිකසුඛස්ස පච්චයභාවතො।
bod:<b>නිවාතා</b>ති අවාතා, ඵුසිතග්ගළපිහිතවාතපානත්තා වාතපරිස්සයරහිතාති අත්ථො। ඉදං තස්සා කුටිකා සුඛභාවවිභාවනං। සවාතෙ හි සෙනාසනෙ උතුසප්පායො න ලබ්භති, නිවාතෙ සො ලබ්භතීති। <b>වස්සා</b>ති පවස්ස සම්මා ධාරං අනුප්පවෙච්ඡ। <b>දෙවා</b>ති අයං <b>දෙව</b>-සද්දො “ඉමානි තෙ, දෙව, චතුරාසීති නගරසහස්සානි කුසවතීරාජධානිප්පමුඛානි, එත්ථ <pb M=1.31/>, දෙව, ඡන්දං ජනෙහි ජීවිතෙ අපෙක්ඛ”න්තිආදීසු (දී॰ නි॰ 2.266) සම්මුතිදෙවෙ ඛත්තියෙ ආගතො। “චාතුමහාරාජිකා දෙවා වණ්ණවන්තො සුඛබහුලා”තිආදීසු (දී॰ නි॰ 3.337) උපපත්තිදෙවෙසු। “තස්ස දෙවාතිදෙවස්ස, සාසනං සබ්බදස්සිනො”තිආදීසු විසුද්ධිදෙවෙසු <pb P=1.28/>। විසුද්ධිදෙවානඤ්හි භගවතො අතිදෙවභාවෙ වුත්තෙ ඉතරෙසං වුත්තො එව හොති। “විද්ධෙ විගතවලාහකෙ දෙවෙ”තිආදීසු (ම॰ නි॰ 1.486; සං॰ නි॰ 1.110; ඉතිවු॰ 27) ආකාසෙ। “දෙවො ච කාලෙන කාලං න සම්මා ධාරං අනුප්පවෙච්ඡතී”තිආදීසු (අ॰ නි॰ 4.70) මෙඝෙ පජ්ජුන්නෙ වා। ඉධාපි මෙඝෙ පජ්ජුන්නෙ වා දට්ඨබ්බො। වස්සාති හි තෙ ආණාපෙන්තො ථෙරො ආලපති। <b>යථාසුඛ</b>න්ති යථාරුචිං। තව වස්සනෙන මය්හං බාහිරො පරිස්සයො නත්ථි, තස්මා යථාකාමං වස්සාති වස්සූපජීවිසත්තෙ අනුග්ගණ්හන්තො වදති।
bod:ඉදානි අබ්භන්තරෙ පරිස්සයාභාවං දස්සෙන්තො <b>“චිත්ත”</b>න්තිආදිමාහ। තත්ථ <b>චිත්තං මෙ සුසමාහිත</b>න්ති මම චිත්තං සුට්ඨු අතිවිය සම්මා සම්මදෙව එකග්ගභාවෙන ආරම්මණෙ ඨපිතං। තඤ්ච ඛො න නීවරණාදිවික්ඛම්භනමත්තෙන; අපි ච ඛො විමුත්තං ඔරම්භාගියඋද්ධංභාගියසඞ්ගහෙහි <pb V=1.26/> සබ්බසංයොජනෙහි සබ්බකිලෙසධම්මතො ච විසෙසෙන විමුත්තං, සමුච්ඡෙදප්පහානවසෙන පටිපස්සද්ධිප්පහානවසෙන තෙ පජහිත්වා ඨිතන්ති අත්ථො। <b>ආතාපී</b>ති වීරියවා। ඵලසමාපත්තිඅත්ථං විපස්සනාරම්භවසෙන දිට්ඨධම්මසුඛවිහාරත්ථඤ්ච ආරද්ධවීරියො හුත්වා විහරාමි, දිබ්බවිහාරාදීහි අත්තභාවං පවත්තෙමි, න පන කිලෙසප්පහානත්ථං, පහාතබ්බස්සෙව අභාවතොති අධිප්පායො। “යථා පන බාහිරපරිස්සයාභාවෙන, දෙව, මයා ත්වං වස්සනෙ නියොජිතො, එවං අබ්භන්තරපරිස්සයාභාවෙනපී”ති දස්සෙන්තො පුනපි <b>“වස්ස, දෙවා”</b>ති ආහ।
bod:අපරො නයො <b>ඡන්නා</b>ති ඡාදිතා පිහිතා। <b>කුටිකා</b>ති අත්තභාවො। සො හි “අනෙකාවයවස්ස සමුදායස්ස අවිජ්ජානීවරණස්ස, භික්ඛවෙ, පුග්ගලස්ස තණ්හාසංයුත්තස්ස අයඤ්චෙව කායො සමුදාගතො, බහිද්ධා ච නාමරූප”න්තිආදීසු (සං॰ නි॰ 2.19) කායොති ආගතො। “සිඤ්ච, භික්ඛු, ඉමං නාවං <pb M=1.32/>, සිත්තා තෙ ලහුමෙස්සතී”තිආදීසු (ධ॰ ප॰ 66) නාවාති ආගතො। “ගහකාරක දිට්ඨොසි, ගහකූටං විසඞ්ඛත”න්ති (ධ॰ ප॰ 154) ච ආදීසු ගහන්ති ආගතො। “සත්තො ගුහායං බහුනාභිඡන්නො, තිට්ඨං නරො මොහනස්මිං පගාළ්හො”තිආදීසු (සු॰ නි॰ 778) ගුහාති <pb P=1.29/> ආගතො। “නෙලඞ්ගො සෙතපච්ඡාදො, එකාරො වත්තතී රථො”තිආදීසු (උදා॰ 65) රථොති ආගතො। “පුන ගෙහං න කාහසී”තිආදීසු (ධ॰ ප॰ 154) ගෙහන්ති ආගතො। “විවටා කුටි නිබ්බුතො ගිනී”තිආදීසු (සු॰ නි॰ 19) කුටීති ආගතො। තස්මා ඉධාපි සො “කුටිකා”ති වුත්තො। අත්තභාවො හි කට්ඨාදීනි පටිච්ච ලබ්භමානා ගෙහනාමිකා කුටිකා විය අට්ඨිආදිසඤ්ඤිතෙ පථවීධාතුආදිකෙ ඵස්සාදිකෙ ච පටිච්ච ලබ්භමානො “කුටිකා”ති වුත්තො, චිත්තමක්කටස්ස නිවාසභාවතො ච। යථාහ –
gax:“අට්ඨිකඞ්කලකුටිවෙසා, මක්කටාවසථො ඉති।
gax:මක්කටො පඤ්චද්වාරාය, කුටිකාය පසක්කිය।
gae:ද්වාරෙනානුපරියාති, ඝට්ටයන්තො පුනප්පුන”න්ති ච॥
bod:සා පනෙසා අත්තභාවකුටිකා ථෙරස්ස තිණ්ණං ඡන්නං අට්ඨන්නඤ්ච අසංවරද්වාරානං වසෙන සමති විජ්ඣනකස්ස රාගාදිඅවස්සුතස්ස පඤ්ඤාය සංවුතත්තා සම්මදෙව පිහිතත්තා “ඡන්නා”ති වුත්තා। තෙනාහ භගවා – “සොතානං සංවරං බ්රූමි, පඤ්ඤායෙතෙ පිධීයරෙ”ති (සු॰ නි॰ 1041)। වුත්තනයෙන ඡන්නත්තා එව කිලෙසදුක්ඛාභාවතො නිරාමිසසුඛසමඞ්ගිතාය ච <b>සුඛා</b> සුඛප්පත්තා, තතො එව ච <b>නිවාතා</b> නිහතමානමදථම්භසාරම්භතාය නිවාතවුත්තිකා। අයඤ්ච නයො <pb V=1.27/> “මය්හං න සංකිලෙසධම්මානං සංවරණමත්තෙන සිද්ධො, අථ ඛො අග්ගමග්ගසමාධිනා සුට්ඨු සමාහිතචිත්තතාය චෙව අග්ගමග්ගපඤ්ඤාය සබ්බසංයොජනෙහි විප්පමුත්තචිත්තතාය චා”ති දස්සෙන්තො ආහ <b>“චිත්තං මෙ සුසමාහිතං විමුත්ත”</b>න්ති। එවංභූතො ච “ඉදානාහං කතකරණීයො”ති න අප්පොස්සුක්කො හොමි, අථ ඛො <b>ආතාපී විහරාමි,</b> සදෙවකස්ස ලොකස්ස හිතසුඛූපසංහාරෙ උස්සාහජාතො භික්ඛාචාරකාලෙපි අනුඝරං බ්රහ්මවිහාරෙනෙව විහරාමි। තස්මා <pb P=1.30/> ත්වම්පි, <b>දෙව,</b> පජ්ජුන්න මය්හං පියං කාතුකාමතායපි වස්සූපජීවීනං සත්තානං අනුකම්පායපි <b>වස්ස</b> සම්මා ධාරං අනුප්පවෙච්ඡාති එවමෙත්ථ අත්ථො දට්ඨබ්බො।
bod:එත්ථ <pb M=1.33/> ච ථෙරො “ඡන්නා මෙ කුටිකා සුඛා නිවාතා”ති ඉමිනා ලොකියලොකුත්තරභෙදං අත්තනො අධිසීලසික්ඛං දස්සෙති। “චිත්තං මෙ සුසමාහිත”න්ති ඉමිනා අධිචිත්තසික්ඛං। “විමුත්ත”න්ති ඉමිනා අධිපඤ්ඤාසික්ඛං। “ආතාපී විහරාමී”ති ඉමිනා දිට්ඨධම්මසුඛවිහාරං। අථ වා “ඡන්නා මෙ කුටිකා සුඛා නිවාතා”ති ඉමිනා අනිමිත්තවිහාරං දස්සෙති කිලෙසවස්සපිධානමුඛෙන නිච්චාදිනිමිත්තුග්ඝාටනදීපනතො। “චිත්තං මෙ සුසමාහිත”න්ති ඉමිනා අප්පණිහිතවිහාරං। “විමුත්ත”න්ති ඉමිනා සුඤ්ඤතවිහාරං। “ආතාපී විහරාමී”ති ඉමිනා තෙසං තිණ්ණං විහාරානං අධිගමූපායං। පඨමෙන වා දොසප්පහානං, දුතියෙන රාගප්පහානං, තතියෙන මොහප්පහානං। තථා දුතියෙන පඨමදුතියෙහි වා ධම්මවිහාරසම්පත්තියො දස්සෙති। තතියෙන විමුත්තිසම්පත්තියො। “ආතාපී විහරාමී”ති ඉමිනා පරහිතපටිපත්තියං අතන්දිතභාවං දස්සෙතීති දට්ඨබ්බං।
bod:එවං “යථානාමා”ති ගාථාය වුත්තානං ධම්මවිහාරාදීනං ඉමාය ගාථාය දස්සිතත්තා තත්ථ අදස්සිතෙසු නාමගොත්තෙසු නාමං දස්සෙතුං <b>“ඉත්ථං සුද”</b>න්තිආදි වුත්තං। යෙ හි ථෙරා නාමමත්තෙන පාකටා, තෙ නාමෙන, යෙ ගොත්තමත්තෙන පාකටා, තෙ ගොත්තෙන, යෙ උභයථා පාකටා, තෙ උභයෙනපි දස්සිස්ස”න්ති। අයං පන ථෙරො නාමෙන අභිලක්ඛිතො, න තථා ගොත්තෙනාති <b>“ඉත්ථං සුදං ආයස්මා සුභූතී”</b>ති වුත්තං। තත්ථ <b>ඉත්ථ</b>න්ති ඉදං පකාරං, ඉමිනා ආකාරෙනාති අත්ථො। <b>සුද</b>න්ති සු ඉදං, සන්ධිවසෙන ඉකාරලොපො। <b>සූ</b>ති ච නිපාතමත්තං, ඉදං ගාථන්ති යොජනා। <b>ආයස්මා</b>ති පියවචනමෙතං ගරුගාරවසප්පතිස්සවචනමෙතං। <b>සුභූතී</b>ති නාමකිත්තනං। සො හි සරීරසම්පත්තියාපි දස්සනීයො පාසාදිකො, ගුණසම්පත්තියාපි। ඉති සුන්දරාය සරීරාවයවවිභූතියා සීලසම්පත්තියාදිවිභූතියා ච සමන්නාගතත්තා සුභූතීති පඤ්ඤායිත්ථ සීලසාරාදිථිරගුණයොගතො <b>ථෙරො। අභාසිත්ථා</b>ති කථෙසි। කස්මා පනෙතෙ මහාථෙරා අත්තනො ගුණෙ පකාසෙන්තීති? ඉමිනා දීඝෙන අද්ධුනා <pb P=1.31/> අනධිගතපුබ්බං පරමගම්භීරං අතිවිය සන්තං පණීතං අත්තනා අධිගතං ලොකුත්තරධම්මං පච්චවෙක්ඛිත්වා <pb V=1.28/> පීතිවෙගසමුස්සාහිතඋදානවසෙන සාසනස්ස නිය්යානිකභාවවිභාවනවසෙන ච පරමප්පිච්ඡා අරියා <pb M=1.34/> අත්තනො ගුණෙ පකාසෙන්ති, යථා තං ලොකනාථො බොධනෙය්යඅජ්ඣාසයවසෙන “දසබලසමන්නාගතො, භික්ඛවෙ, තථාගතො චතුවෙසාරජ්ජවිසාරදො”තිආදිනා අත්තනො ගුණෙ පකාසෙති, එවමයං ථෙරස්ස අඤ්ඤාබ්යාකරණගාථා හොතීති।
cen:පරමත්ථදීපනියා ථෙරගාථාසංවණ්ණනාය
cen:සුභූතිත්ථෙරගාථාවණ්ණනා නිට්ඨිතා।
sub:2:මහාකොට්ඨිකත්ථෙරගාථාවණ්ණනා
bod:<b>උපසන්තො</b>ති ආයස්මතො මහාකොට්ඨිකත්ථෙරස්ස ගාථා। තස්ස කා උප්පත්ති? අයම්පි ථෙරො පදුමුත්තරස්ස භගවතො කාලෙ හංසවතීනගරෙ මහාභොගකුලෙ නිබ්බත්තිත්වා විඤ්ඤුතං පත්තො මාතාපිතූනං අච්චයෙන කුටුම්බං සණ්ඨපෙත්වා ඝරාවාසං වසන්තො එකදිවසං පදුමුත්තරස්ස භගවතො ධම්මදෙසනාකාලෙ හංසවතීනගරවාසිකෙ ගන්ධමාලාදිහත්ථෙ යෙන බුද්ධො යෙන ධම්මො යෙන සඞ්ඝො, තන්නින්නෙ තප්පොණෙ තප්පබ්භාරෙ ගච්ඡන්තෙ දිස්වා මහාජනෙන සද්ධිං උපගතො සත්ථාරං එකං භික්ඛුං පටිසම්භිදාපත්තානං අග්ගට්ඨානෙ ඨපෙන්තං දිස්වා “අයං කිර ඉමස්මිං සාසනෙ පටිසම්භිදාපත්තානං අග්ගො, අහො වතාහම්පි එකස්ස බුද්ධස්ස සාසනෙ අයං විය පටිසම්භිදාපත්තානං අග්ගො භවෙය්ය”න්ති චින්තෙත්වා සත්ථු දෙසනාපරියොසානෙ වුට්ඨිතාය පරිසාය භගවන්තං උපසඞ්කමිත්වා, “භන්තෙ, ස්වෙ මය්හං භික්ඛං ගණ්හථා”ති නිමන්තෙසි। සත්ථා අධිවාසෙසි। සො භගවන්තං අභිවාදෙත්වා පදක්ඛිණං කත්වා සකනිවෙසනං ගන්ත්වා සබ්බරත්තිං බුද්ධස්ස භික්ඛුසඞ්ඝස්ස ච නිසජ්ජට්ඨානං ගන්ධදාමමාලාදාමාදීහි අලඞ්කරිත්වා පණීතං ඛාදනීයං භොජනීයං පටියාදාපෙත්වා තස්සා රත්තියා අච්චයෙන සකෙ නිවෙසනෙ භික්ඛුසතසහස්සපරිවාරං භගවන්තං විවිධයාගුඛජ්ජකපරිවාරං නානාරසසූපබ්යඤ්ජනං ගන්ධසාලිභොජනං භොජෙත්වා <pb P=1.32/> භත්තකිච්චපරියොසානෙ චින්තෙසි – “මහන්තං, ඛො, අහං ඨානන්තරං පත්ථෙමි න ඛො පන මය්හං යුත්තං එකදිවසමෙව දානං දත්වා තං ඨානන්තරං පත්ථෙතුං, අනුපටිපාටියා සත්ත දිවසෙ දානං දත්වා පත්ථෙස්සාමී”ති <pb M=1.35/>। සො තෙනෙව නියාමෙන සත්ත දිවසෙ මහාදානානි දත්වා භත්තකිච්චපරියොසානෙ දුස්සකොට්ඨාගාරං විවරාපෙත්වා උත්තමං තිචීවරප්පහොනකං සුඛුමවත්ථං බුද්ධස්ස පාදමූලෙ ඨපෙත්වා භික්ඛුසතසහස්සස්ස ච තිචීවරං දත්වා තථාගතං උපසඞ්කමිත්වා, “භන්තෙ, යො සො භික්ඛු තුම්හෙහි ඉතො සත්තමදිවසමත්ථකෙ එතදග්ගෙ ඨපිතො, අහම්පි සො භික්ඛු විය අනාගතෙ උප්පජ්ජනකබුද්ධස්ස සාසනෙ පබ්බජිත්වා පටිසම්භිදාපත්තානං අග්ගො භවෙය්ය”න්ති වත්වා සත්ථු පාදමූලෙ <pb V=1.29/> නිපජ්ජිත්වා පත්ථනං අකාසි। සත්ථා තස්ස පත්ථනාය සමිජ්ඣනභාවං දිස්වා “අනාගතෙ ඉතො කප්පසතසහස්සමත්ථකෙ ගොතමො නාම බුද්ධො ලොකෙ උප්පජ්ජිස්සති, තස්ස සාසනෙ තව පත්ථනා සමිජ්ඣිස්සතී”ති බ්යාකාසි। වුත්තම්පි චෙතං <b>අපදානෙ</b> (අප॰ ථෙර 2.54.221-250) –
gax:“පදුමුත්තරො නාම ජිනො, සබ්බලොකවිදූ මුනි।
gae:ඉතො සතසහස්සම්හි, කප්පෙ උප්පජ්ජි චක්ඛුමා॥
gax:“ඔවාදකො විඤ්ඤාපකො, තාරකො සබ්බපාණිනං।
gae:දෙසනාකුසලො බුද්ධො, තාරෙසි ජනතං බහුං॥
gax:“අනුකම්පකො කාරුණිකො, හිතෙසී සබ්බපාණිනං।
gae:සම්පත්තෙ තිත්ථියෙ සබ්බෙ, පඤ්චසීලෙ පතිට්ඨපි॥
gax:“එවං නිරාකුලං ආසි, සුඤ්ඤතං තිත්ථියෙහි ච।
gae:විචිත්තං අරහන්තෙහි, වසීභූතෙහි තාදිභි॥
gax:“රතනානට්ඨපඤ්ඤාසං, උග්ගතො සො මහාමුනි।
gae:කඤ්චනග්ඝියසඞ්කාසො, බාත්තිංසවරලක්ඛණො॥
gax:“වස්සසතසහස්සානි, ආයු විජ්ජති තාවදෙ।
gae:තාවතා තිට්ඨමානො සො, තාරෙසි ජනතං බහුං॥
gax:“තදාහං හංසවතියං, බ්රාහ්මණො වෙදපාරගූ।
gae:උපෙච්ච සබ්බලොකග්ගං, අස්සොසිං ධම්මදෙසනං॥
gax:“තදා සො සාවකං වීරො, පභින්නමතිගොචරං।
gae:අත්ථෙ ධම්මෙ නිරුත්තෙ ච, පටිභානෙ ච කොවිදං॥
gax:“ඨපෙසි <pb M=1.36/> එතදග්ගම්හි, තං සුත්වා මුදිතො අහං।
gae:සසාවකං ජිනවරං, සත්තාහං භොජයිං තදා॥
gax:“දුස්සෙහච්ඡාදයිත්වාන, සසිස්සං බුද්ධිසාගරං।
gae:නිපච්ච පාදමූලම්හි, තං ඨානං පත්ථයිං අහං॥
gax:“තතො අවොච ලොකග්ගො, පස්සථෙතං දිජුත්තමං।
gae:විනතං පාදමූලෙ මෙ, කමලොදරසප්පභං॥
gax:“බුද්ධසෙට්ඨස්ස භික්ඛුස්ස, ඨානං පත්ථයතෙ අයං।
gae:තාය සද්ධාය චාගෙන, සද්ධම්මස්සවනෙන ච॥
gax:“සබ්බත්ථ සුඛිතො හුත්වා, සංසරිත්වා භවාභවෙ।
gae:අනාගතම්හි අද්ධානෙ, ලච්ඡසෙතං මනොරථං॥
gax:“සතසහස්සිතො <pb V=1.30/> කප්පෙ, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“තස්ස ධම්මෙසු දායාදො, ඔරසො ධම්මනිම්මිතො।
gae:කොට්ඨිකො නාම නාමෙන, හෙස්සති සත්ථු සාවකො॥
gax:“තං සුත්වා මුදිතො හුත්වා, යාවජීවං තදා ජිනං।
gae:මෙත්තචිත්තො පරිචරිං, සතො පඤ්ඤා සමාහිතො॥
gax:“තෙන කම්මවිපාකෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“සතානං තීණික්ඛත්තුඤ්ච, දෙවරජ්ජමකාරයිං।
gae:සතානං පඤ්චක්ඛත්තුඤ්ච, චක්කවත්තී අහොසහං॥
gax:“පදෙසරජ්ජං විපුලං, ගණනාතො අසඞ්ඛියං।
gae:සබ්බත්ථ සුඛිතො ආසිං, තස්ස කම්මස්ස වාහසා॥
gax:“දුවෙ භවෙ සංසරාමි, දෙවත්තෙ අථ මානුසෙ।
gae:අඤ්ඤං ගතිං න ගච්ඡාමි, සුචිණ්ණස්ස ඉදං ඵලං॥
gax:“දුවෙ කුලෙ පජායාමි, ඛත්තියෙ අථ බ්රාහ්මණෙ।
gae:නීචෙ කුලෙ න ජායාමි, සුචිණ්ණස්ස ඉදං ඵලං॥
gax:“පච්ඡිමෙ <pb M=1.37/> භවෙ සම්පත්තෙ, බ්රහ්මබන්ධු අහොසහං।
gae:සාවත්ථියං විප්පකුලෙ, පච්චාජාතො මහද්ධනෙ॥
gax:“මාතා චන්දවතී නාම, පිතා මෙ අස්සලායනො।
gae:යදා මෙ පිතරං බුද්ධො, විනයී සබ්බසුද්ධියා॥
gax:“තදා පසන්නො සුගතෙ, පබ්බජිං අනගාරියං।
gae:මොග්ගල්ලානො ආචරියො, උපජ්ඣා සාරිසම්භවො॥
gax:“කෙසෙසු ඡිජ්ජමානෙසු, දිට්ඨි ඡින්නා සමූලිකා।
gae:නිවාසෙන්තො ච කාසාවං, අරහත්තමපාපුණිං॥
gax:“අත්ථධම්මනිරුත්තීසු, පටිභානෙ ච මෙ මති।
gae:පභින්නා තෙන ලොකග්ගො, එතදග්ගෙ ඨපෙසි මං॥
gax:“අසන්දිට්ඨං වියාකාසිං, උපතිස්සෙන පුච්ඡිතො।
gae:පටිසම්භිදාසු තෙනාහං, අග්ගො සම්බුද්ධසාසනෙ॥
gax:“කිලෙසා ඣාපිතා මය්හං, භවා සබ්බෙ සමූහතා।
gae:නාගොව බන්ධනං ඡෙත්වා, විහරාමි අනාසවො॥
gax:“ස්වාගතං වත මෙ ආසි, මම බුද්ධස්ස සන්තිකෙ।
gae:තිස්සො විජ්ජා අනුප්පත්තා, කතං බුද්ධස්ස සාසනං॥
gax:“පටිසම්භිදා <pb V=1.31/> චතස්සො, විමොක්ඛාපි ච අට්ඨිමෙ।
gae:ඡළභිඤ්ඤා සච්ඡිකතා, කතං බුද්ධස්ස සාසන”න්ති॥
bod:එවං සො තත්ථ තත්ථ භවෙ පුඤ්ඤඤාණසම්භාරං සම්භරන්තො අපරාපරං දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණමහාසාලකුලෙ නිබ්බත්ති। කොට්ඨිකොතිස්ස නාමං අකංසු। සො වයප්පත්තො තයො වෙදෙ උග්ගහෙත්වා බ්රාහ්මණසිප්පෙ නිප්ඵත්තිං ගතො එකදිවසං සත්ථු සන්තිකං ගන්ත්වා ධම්මං සුත්වා පටිලද්ධසද්ධො පබ්බජිත්වා උපසම්පන්නකාලතො පට්ඨාය විපස්සනාය කම්මං කරොන්තො සහ පටිසම්භිදාහි අරහත්තං පත්වා පටිසම්භිදාසු චිණ්ණවසී හුත්වා අභිඤ්ඤාතෙ අභිඤ්ඤාතෙ මහාථෙරෙ උපසඞ්කමිත්වා පඤ්හං පුච්ඡන්තොපි දසබලං උපසඞ්කමිත්වා පඤ්හං පුච්ඡන්තොපි පටිසම්භිදාසුයෙව පඤ්හං පුච්ඡි। එවමයං ථෙරො තත්ථ <pb M=1.38/> කතාධිකාරතාය චිණ්ණවසීභාවෙන ච පටිසම්භිදාපත්තානං අග්ගො ජාතො। අථ නං සත්ථා මහාවෙදල්ලසුත්තං (ම॰ නි॰ 1.449 ආදයො) අට්ඨුප්පත්තිං කත්වා පටිසම්භිදාපත්තානං අග්ගට්ඨානෙ ඨපෙසි – “එතදග්ගං, භික්ඛවෙ, මම සාවකානං භික්ඛූනං පටිසම්භිදාපත්තානං යදිදං <pb P=1.33/> මහාකොට්ඨිකො”ති (අ॰ නි॰ 1.209, 218)। සො අපරෙන සමයෙන විමුත්තිසුඛං පටිසංවෙදෙන්තො උදානවසෙන –
gax:2:“උපසන්තො උපරතො, මන්තභාණී අනුද්ධතො।
gae:ධුනාති පාපකෙ ධම්මෙ, දුමපත්තංව මාලුතො”ති॥ –
uni:ඉත්ථං සුදං ආයස්මා මහාකොට්ඨිකත්ථෙරො ගාථං අභාසි।
bod:තත්ථ <b>උපසන්තො</b>ති මනච්ඡට්ඨානං ඉන්ද්රියානං උපසමනෙන නිබ්බිසෙවනභාවකරණෙන උපසන්තො। <b>උපරතො</b>ති සබ්බස්මා පාපකරණතො ඔරතො විරතො। <b>මන්තභාණී</b>ති මන්තා වුච්චති පඤ්ඤා, තාය පන උපපරික්ඛිත්වා භණතීති මන්තභාණී, කාලවාදීආදිභාවං අවිස්සජ්ජෙන්තොයෙව භණතීති අත්ථො। මන්තභණනවසෙන වා භණතීති මන්තභාණී, දුබ්භාසිතතො විනා අත්තනො භාසනවසෙන චතුරඞ්ගසමන්නාගතං සුභාසිතංයෙව භණතීති අත්ථො। ජාතිආදිවසෙන අත්තනො අනුක්කංසනතො න උද්ධතොති <b>අනුද්ධතො</b> අථ වා තිණ්ණං කායදුච්චරිතානං වූපසමනෙන තතො පටිවිරතියා උපසන්තො, තිණ්ණං මනොදුච්චරිතානං උපරමණෙන පජහනෙන උපරතො, චතුන්නං වචීදුච්චරිතානං අප්පවත්තියා පරිමිතභාණිතාය මන්තභාණී, තිවිධදුච්චරිතනිමිත්තඋප්පජ්ජනකස්ස උද්ධච්චස්ස අභාවතො අනුද්ධතො। එවං පන තිවිධදුච්චරිතප්පහානෙන සුද්ධෙ සීලෙ පතිට්ඨිතො, උද්ධච්චප්පහානෙන සමාහිතො, තමෙව සමාධිං පදට්ඨානං කත්වා විපස්සනං වඩ්ඪෙත්වා මග්ගපටිපාටියා <b>ධුනාති පාපකෙ ධම්මෙ</b> ලාමකට්ඨෙන පාපකෙ සබ්බෙපි සංකිලෙසධම්මෙ නිද්ධුනාති, සමුච්ඡෙදවසෙන පජහති <pb V=1.32/>। යථා කිං? <b>දුමපත්තංව මාලුතො,</b> යථා නාම දුමස්ස රුක්ඛස්ස පත්තං පණ්ඩුපලාසං මාලුතො වාතො ධුනාති, බන්ධනතො වියොජෙන්තො නීහරති, එවං යථාවුත්තපටිපත්තියං ඨිතො පාපධම්මෙ අත්තනො සන්තානතො නීහරති, එවමයං ථෙරස්ස අඤ්ඤාපදෙසෙන අඤ්ඤාබ්යාකරණගාථාපි හොතීති වෙදිතබ්බා।
bod:එත්ථ <pb M=1.39/> ච කායවචීදුච්චරිතප්පහානවචනෙන පයොගසුද්ධිං දස්සෙති, මනොදුච්චරිතප්පහානවචනෙන ආසයසුද්ධිං। එවං පයොගාසයසුද්ධස්ස “අනුද්ධතො”ති <pb P=1.34/> ඉමිනා උද්ධච්චාභාවවචනෙන තදෙකට්ඨතාය නීවරණප්පහානං දස්සෙති। තෙසු පයොගසුද්ධියා සීලසම්පත්ති විභාවිතා, ආසයසුද්ධියා සමථභාවනාය උපකාරකධම්මපරිග්ගහො, නීවරණප්පහානෙන සමාධිභාවනා, “ධුනාති පාපකෙ ධම්මෙ”ති ඉමිනා පඤ්ඤාභාවනා විභාවිතා හොති। එවං අධිසීලසික්ඛාදයො තිස්සො සික්ඛා, තිවිධකල්යාණං සාසනං, තදඞ්ගප්පහානාදීනි තීණි පහානානි, අන්තද්වයපරිවජ්ජනෙන සද්ධිං මජ්ඣිමාය පටිපත්තියා පටිපජ්ජනං, අපායභවාදීනං සමතික්කමනූපායො ච යථාරහං නිද්ධාරෙත්වා යොජෙතබ්බා। ඉමිනා නයෙන සෙසගාථාසුපි යථාරහං අත්ථයොජනා වෙදිතබ්බා। අත්ථමත්තමෙව පන තත්ථ තත්ථ අපුබ්බං වණ්ණයිස්සාම। “ඉත්ථං සුදං ආයස්මා මහාකොට්ඨිකො”ති ඉදං පූජාවචනං, යථා තං මහාමොග්ගල්ලානොති।
cen:මහාකොට්ඨිකත්ථෙරගාථාවණ්ණනා නිට්ඨිතා।
sub:3:කඞ්ඛාරෙවතත්ථෙරගාථාවණ්ණනා
bod:<b>පඤ්ඤං ඉමං පස්සා</b>ති ආයස්මතො කඞ්ඛාරෙවතස්ස ගාථා। කා උප්පත්ති? අයම්පි ථෙරො පදුමුත්තරභගවතො කාලෙ හංසවතීනගරෙ බ්රාහ්මණමහාසාලකුලෙ නිබ්බත්තො। එකදිවසං බුද්ධානං ධම්මදෙසනාකාලෙ හෙට්ඨා වුත්තනයෙන මහාජනෙන සද්ධිං විහාරං ගන්ත්වා පරිසපරියන්තෙ ඨිතො ධම්මං සුණන්තො සත්ථාරං එකං භික්ඛුං ඣානාභිරතානං අග්ගට්ඨානෙ ඨපෙන්තං දිස්වා “මයාපි අනාගතෙ එවරූපෙන භවිතුං වට්ටතී”ති චින්තෙත්වා දෙසනාවසානෙ සත්ථාරං නිමන්තෙත්වා හෙට්ඨා වුත්තනයෙන මහාසක්කාරං කත්වා භගවන්තං ආහ – “භන්තෙ, අහං ඉමිනා අධිකාරකම්මෙන අඤ්ඤං සම්පත්තිං න පත්ථෙමි, යථා පන සො භික්ඛු තුම්හෙහි ඉතො සත්තමදිවසමත්ථකෙ ඣායීනං අග්ගට්ඨානෙ ඨපිතො, එවං අහම්පි අනාගතෙ එකස්ස බුද්ධස්ස සාසනෙ ඣායීනං අග්ගො භවෙය්ය”න්ති පත්ථනමකාසි। සත්ථා අනාගතං ඔලොකෙත්වා නිප්ඵජ්ජනභාවං දිස්වා “අනාගතෙ කප්පසතසහස්සාවසානෙ ගොතමො <pb M=1.40/> නාම <pb V=1.33/> බුද්ධො <pb P=1.35/> උප්පජ්ජිස්සති, තස්ස සාසනෙ ත්වං ඣායීනං අග්ගො භවිස්සසී”ති බ්යාකරිත්වා පක්කාමි।
bod:සො යාවජීවං කල්යාණකම්මං කත්වා කප්පසතසහස්සං දෙවමනුස්සෙසු සංසරිත්වා අම්හාකං භගවතො කාලෙ සාවත්ථිනගරෙ මහාභොගකුලෙ නිබ්බත්තො පච්ඡාභත්තං ධම්මස්සවනත්ථං ගච්ඡන්තෙන මහාජනෙන සද්ධිං විහාරං ගන්ත්වා පරිසපරියන්තෙ ඨිතො දසබලස්ස ධම්මකථං සුත්වා පටිලද්ධසද්ධො පබ්බජිත්වා උපසම්පදං ලභිත්වා කම්මට්ඨානං කථාපෙත්වා ඣානපරිකම්මං කරොන්තො ඣානලාභී හුත්වා ඣානං පාදකං කත්වා අරහත්තං පාපුණි। සො යෙභුය්යෙන දසබලෙන සමාපජ්ජිතබ්බසමාපත්තිං සමාපජ්ජන්තො අහොරත්තං ඣානෙසු චිණ්ණවසී අහොසි। අථ නං සත්ථා “එතදග්ගං, භික්ඛවෙ, මම සාවකානං භික්ඛූනං ඣායීනං යදිදං කඞ්ඛාරෙවතො”ති (අ॰ නි॰ 1.198, 204) ඣායීනං අග්ගට්ඨානෙ ඨපෙසි। වුත්තම්පි චෙතං <b>අපදානෙ</b> (අප॰ ථෙර 2.55.34-53) –
gax:“පදුමුත්තරො නාම ජිනො, සබ්බධම්මෙසු චක්ඛුමා।
gae:ඉතො සතසහස්සම්හි, කප්පෙ උප්පජ්ජි නායකො॥
gax:“සීහහනු බ්රහ්මගිරො, හංසදුන්දුභිනිස්සනො।
gae:නාගවික්කන්තගමනො, චන්දසූරාධිකප්පභො॥
gax:“මහාමති මහාවීරො, මහාඣායී මහාබලො।
gae:මහාකාරුණිකො නාථො, මහාතමපනූදනො॥
gax:“ස කදාචි තිලොකග්ගො, වෙනෙය්යං විනයං බහුං।
gae:ධම්මං දෙසෙසි සම්බුද්ධො, සත්තාසයවිදූ මුනි॥
gax:“ඣායිං ඣානරතං වීරං, උපසන්තං අනාවිලං।
gae:වණ්ණයන්තො පරිසතිං, තොසෙසි ජනතං ජිනො॥
gax:“තදාහං හංසවතියං, බ්රාහ්මණො වෙදපාරගූ।
gae:ධම්මං සුත්වාන මුදිතො, තං ඨානමභිපත්ථයිං॥
gax:“තදා ජිනො වියාකාසි, සඞ්ඝමජ්ඣෙ විනායකො।
gae:මුදිතො හොහි ත්වං බ්රහ්මෙ, ලච්ඡසෙ තං මනොරථං॥
gax:“සතසහස්සිතො <pb M=1.41/> කප්පෙ, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“තස්ස ධම්මෙසු දායාදො, ඔරසො ධම්මනිම්මිතො।
gae:රෙවතො නාම නාමෙන, හෙස්සති සත්ථු සාවකො॥
gax:“තෙන <pb V=1.34/> කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“පච්ඡිමෙ ච භවෙ දානි, ජාතොහං කොලියෙ පුරෙ।
gae:ඛත්තියෙ කුලසම්පන්නෙ, ඉද්ධෙ ඵීතෙ මහද්ධනෙ॥
gax:“යදා කපිලවත්ථුස්මිං, බුද්ධො ධම්මමදෙසයි।
gae:තදා පසන්නො සුගතෙ, පබ්බජිං අනගාරියං॥
gax:“කඞ්ඛා මෙ බහුලා ආසි, කප්පාකප්පෙ තහිං තහිං।
gae:සබ්බං තං විනයී බුද්ධො, දෙසෙත්වා ධම්මමුත්තමං॥
gax:“තතොහං තිණ්ණසංසාරො, තදා ඣානසුඛෙ රතො।
gae:විහරාමි තදා බුද්ධො, මං දිස්වා එතදබ්රවි॥
gax:“යා කාචි කඞ්ඛා ඉධ වා හුරං වා, සවෙදියා වා පරවෙදියා වා।
gae:යෙ ඣායිනො තා පජහන්ති සබ්බා, ආතාපිනො බ්රහ්මචරියං චරන්තා॥
gax:“සතසහස්සෙ කතං කම්මං, ඵලං දස්සෙසි මෙ ඉධ।
gae:සුමුත්තො සරවෙගොව, කිලෙසෙ ඣාපයිං මම॥
gax:“තතො ඣානරත්තං දිස්වා, බුද්ධො ලොකන්තගූ මුනි।
gae:ඣායීනං භික්ඛූනං අග්ගො, පඤ්ඤාපෙසි මහාමති॥
gax:“කිලෙසා ඣාපිතා මය්හං, භවා සබ්බෙ සමූහතා।
gae:නාගොව බන්ධනං ඡෙත්වා, විහරාමි අනාසවො॥
gax:“ස්වාගතං වත මෙ ආසි, මම බුද්ධස්ස සන්තිකෙ।
gae:තිස්සො විජ්ජා අනුප්පත්තා, කතං බුද්ධස්ස සාසනං॥
gax:“පටිසම්භිදා <pb M=1.42/> චතස්සො, විමොක්ඛාපි ච අට්ඨිමෙ।
gae:ඡළභිඤ්ඤා සච්ඡිකතා, කතං බුද්ධස්ස සාසන”න්ති॥
bod:තථා කතකිච්චො පනායං මහාථෙරො පුබ්බෙ දීඝරත්තං අත්තනො කඞ්ඛාපකතචිත්තතං ඉදානි සබ්බසො විගතකඞ්ඛතඤ්ච පච්චවෙක්ඛිත්වා “අහො නූන මය්හං සත්ථුනො දෙසනානුභාවො, තෙනෙතරහි එවං විගතකඞ්ඛො අජ්ඣත්තං වූපසන්තචිත්තො ජාතො”ති සඤ්ජාතබහුමානො භගවතො පඤ්ඤං පසංසන්තො <b>“පඤ්ඤං ඉමං පස්සා”</b>ති ඉමං ගාථමාහ।
bod:3:තත්ථ <b>පඤ්ඤ</b>න්ති පකාරෙ ජානාති, පකාරෙහි ඤාපෙතීති ච පඤ්ඤා। වෙනෙය්යානං ආසයානුසයචරියාධිමුත්තිආදිප්පකාරෙ ධම්මානං කුසලාදිකෙ ඛන්ධාදිකෙ ච දෙසෙතබ්බප්පකාරෙ ජානාති, යථාසභාවතො පටිවිජ්ඣති, තෙහි ච පකාරෙහි ඤාපෙතීති අත්ථො। සත්ථු දෙසනාඤාණඤ්හි ඉධාධිප්පෙතං, තෙනාහ <b>“ඉම”</b>න්ති। තඤ්හි අත්තනි සිද්ධෙන දෙසනාබලෙන නයග්ගාහතො <pb V=1.35/> පච්චක්ඛං විය උපට්ඨිතං ගහෙත්වා <b>“ඉම”</b>න්ති වුත්තං। යදග්ගෙන වා සත්ථු දෙසනාඤාණං සාවකෙහි නයතො ගය්හති, තදග්ගෙන අත්තනො විසයෙ පටිවෙධඤාණම්පි නයතො ගය්හතෙව। තෙනාහ <pb P=1.36/> ආයස්මා ධම්මසෙනාපති – “අපිච මෙ, භන්තෙ, ධම්මන්වයො විදිතො”ති (දී॰ නි॰ 2.146; 3.143)। <b>පස්සා</b>ති විම්හයප්පත්තො අනියමතො ආලපති අත්තනොයෙව වා චිත්තං, යථාහ භගවා උදානෙන්තො – “ලොකමිමං පස්ස; පුථූ අවිජ්ජාය පරෙතං භූතං භූතරතං භවා අපරිමුත්ත”න්ති (උදා॰ 30)। <b>තථාගතාන</b>න්ති තථා ආගමනාදිඅත්ථෙන තථාගතානං। තථා ආගතොති හි තථාගතො, තථා ගතොති තථාගතො, තථලක්ඛණං ආගතොති තථාගතො, තථධම්මෙ යාථාවතො අභිසම්බුද්ධොති තථාගතො, තථදස්සිතාය තථාගතො, තථවාදිතාය තථාගතො, තථාකාරිතාය තථාගතො, අභිභවනට්ඨෙන තථාගතොති එවං අට්ඨහි කාරණෙහි භගවා තථාගතො। තථාය ආගතොති තථාගතො, තථාය ගතොති තථාගතො, තථලක්ඛණං ගතොති තථාගතො, තථානි ආගතොති තථාගතො, තථාවිධොති තථාගතො, තථා පවත්තිතොති තථාගතො, තථෙහි ආගතොති තථාගතො <pb M=1.43/>, තථා ගතභාවෙන තථාගතොති එවම්පි අට්ඨහි කාරණෙහි භගවා තථාගතොති අයමෙත්ථ සඞ්ඛෙපො। විත්ථාරො පන පරමත්ථදීපනියා උදානට්ඨකථාය (උදා॰ අට්ඨ॰ 18) ඉතිවුත්තකට්ඨකථාය (ඉතිවු॰ අට්ඨ॰ 38) ච වුත්තනයෙනෙව වෙදිතබ්බො।
bod:ඉදානි තස්සා පඤ්ඤාය අසාධාරණවිසෙසං දස්සෙතුං <b>“අග්ගි යථා”</b>තිආදි වුත්තං। <b>යථා අග්ගී</b>ති උපමාවචනං। <b>යථා</b>ති තස්ස උපමාභාවදස්සනං। <b>පජ්ජලිතො</b>ති උපමෙය්යෙන සම්බන්ධදස්සනං। <b>නිසීථෙ</b>ති කිච්චකරණකාලදස්සනං। අයඤ්හෙත්ථ අත්ථො – යථා නාම නිසීථෙ රත්තියං චතුරඞ්ගසමන්නාගතෙ අන්ධකාරෙ වත්තමානෙ උන්නතෙ ඨානෙ පජ්ජලිතො අග්ගි තස්මිං පදෙසෙ තයගතං විධමන්තං තිට්ඨති, එවමෙව තථාගතානං ඉමං දෙසනාඤාණසඞ්ඛාතං සබ්බසො වෙනෙය්යානං සංසයතමං විධමන්තං පඤ්ඤං පස්සාති। යතො දෙසනාවිලාසෙන සත්තානං ඤාණමයං ආලොකං දෙන්තීති <b>ආලොකදා</b>। පඤ්ඤාමයමෙව චක්ඛුං දදන්තීති <b>චක්ඛුදදා</b>। තදුභයම්පි කඞ්ඛාවිනයපදට්ඨානමෙව කත්වා <pb P=1.37/> දස්සෙන්තො <b>“යෙ ආගතානං විනයන්ති කඞ්ඛ”</b>න්ති ආහ, <b>යෙ</b> තථාගතා අත්තනො සන්තිකං <b>ආගතානං</b> උපගතානං වෙනෙය්යානං “අහොසිං නු ඛො අහමතීතමද්ධාන”න්තිආදිනයප්පවත්තං (ම॰ නි॰ 1.18; සං॰ නි॰ 2.20) සොළසවත්ථුකං, “බුද්ධෙ කඞ්ඛති ධම්මෙ කඞ්ඛතී”තිආදිනයප්පවත්තං (ධ॰ ස॰ 1008) අට්ඨවත්ථුකඤ්ච <b>කඞ්ඛං</b> විචිකිච්ඡං <b>විනයන්ති</b> දෙසනානුභාවෙන අනවසෙසතො විධමන්ති විද්ධංසෙන්ති। විනයකුක්කුච්චසඞ්ඛාතා පන කඞ්ඛා තබ්බිනයෙනෙව විනීතා හොන්තීති।
bod:අපරො නයො – යථා අග්ගි නිසීථෙ රත්තිභාගෙ පජ්ජලිතො පටුතරජාලො සමුජ්ජලං උච්චාසනෙ <pb V=1.36/> ඨිතානං ඔභාසදානමත්තෙන අන්ධකාරං විධමිත්වා සමවිසමං විභාවෙන්තො ආලොකදදො හොති। අච්චාසන්නෙ පන ඨිතානං තං සුපාකටං කරොන්තො චක්ඛුකිච්චකරණතො චක්ඛුදදො නාම හොති, එවමෙව තථාගතො අත්තනො ධම්මකායස්ස දූරෙ ඨිතානං අකතාධිකාරානං පඤ්ඤාපජ්ජොතෙන මොහන්ධකාරං විධමිත්වා කායවිසමාදිසමවිසමං විභාවෙන්තො ආලොකදා භවන්ති, ආසන්නෙ ඨිතානං පන කතාධිකාරානං ධම්මචක්ඛුං උප්පාදෙන්තො චක්ඛුදදා භවන්ති। යෙ එවංභූතා <pb M=1.44/> අත්තනො වචීගොචරං ආගතානං මාදිසානම්පි කඞ්ඛාබහුලානං කඞ්ඛං විනයන්ති අරියමග්ගසමුප්පාදනෙන විධමන්ති, තෙසං තථාගතානං පඤ්ඤං ඤාණාතිසයං පස්සාති යොජනා। එවමයං ථෙරස්ස අත්තනො කඞ්ඛාවිතරණප්පකාසනෙන අඤ්ඤාබ්යාකරණගාථාපි හොති। අයඤ්හි ථෙරො පුථුජ්ජනකාලෙ කප්පියෙපි කුක්කුච්චකො හුත්වා කඞ්ඛාබහුලතාය “කඞ්ඛාරෙවතො”ති පඤ්ඤාතො, පච්ඡා ඛීණාසවකාලෙපි තථෙව වොහරයිත්ථ। තෙනාහ – “ඉත්ථං සුදං ආයස්මා කඞ්ඛාරෙවතො ගාථං අභාසිත්ථා”ති। තං වුත්තත්ථමෙව।
cen:කඞ්ඛාරෙවතත්ථෙරගාථාවණ්ණනා නිට්ඨිතා।
sub:4:පුණ්ණත්ථෙරගාථාවණ්ණනා
bod:<b>සබ්භිරෙව</b> <pb P=1.38/> <b>සමාසෙථා</b>ති ආයස්මතො පුණ්ණත්ථෙරස්ස ගාථා। කා උප්පත්ති? අයං කිර පදුමුත්තරස්ස දසබලස්ස උප්පත්තිතො පුරෙතරමෙව හංසවතීනගරෙ බ්රාහ්මණමහාසාලකුලෙ නිබ්බත්තො අනුක්කමෙන විඤ්ඤුතං පත්තො සත්ථරි ලොකෙ උප්පජ්ජන්තෙ එකදිවසං බුද්ධානං ධම්මදෙසනාකාලෙ හෙට්ඨා වුත්තනයෙන මහාජනෙන සද්ධිං විහාරං ගන්ත්වා පරිසපරියන්තෙ නිසීදිත්වා ධම්මං සුණන්තො සත්ථාරං එකං භික්ඛුං ධම්මකථිකානං අග්ගට්ඨානෙ ඨපෙන්තං දිස්වා “මයාපි අනාගතෙ එවරූපෙන භවිතුං වට්ටතී”ති චින්තෙත්වා දෙසනාවසානෙ වුට්ඨිතාය පරිසාය සත්ථාරං උපසඞ්කමිත්වා නිමන්තෙත්වා හෙට්ඨා වුත්තනයෙනෙව මහාසක්කාරං කත්වා භගවන්තං එවමාහ – “භන්තෙ, අහං ඉමිනා අධිකාරකම්මෙන නාඤ්ඤං සම්පත්තිං පත්ථෙමි। යථා පන සො භික්ඛු ඉතො සත්තමදිවසමත්ථකෙ ධම්මකථිකානං අග්ගට්ඨානෙ ඨපිතො, එවං අහම්පි අනාගතෙ එකස්ස බුද්ධස්ස සාසනෙ ධම්මකථිකානං භික්ඛූනං අග්ගො භවෙය්ය”න්ති පත්ථනං අකාසි। සත්ථා අනාගතං ඔලොකෙත්වා තස්ස පත්ථනාය සමිජ්ඣනභාවං දිස්වා “අනාගතෙ කප්පසතසහස්සමත්ථකෙ ගොතමො නාම බුද්ධො උප්පජ්ජිස්සති, තස්ස සාසනෙ ත්වං පබ්බජිත්වා ධම්මකථිකානං අග්ගො භවිස්සසී”ති බ්යාකාසි।
bod:සො <pb M=1.45/> තත්ථ යාවජීවං කල්යාණධම්මං කත්වා තතො චුතො කප්පසතසහස්සං පුඤ්ඤඤාණසම්භාරං සම්භරන්තො දෙවමනුස්සෙසු සංසරිත්වා අම්හාකං භගවතො කාලෙ කපිලවත්ථුනගරස්ස අවිදූරෙ දොණවත්ථුනාමකෙ <pb V=1.37/> බ්රාහ්මණගාමෙ බ්රාහ්මණමහාසාලකුලෙ අඤ්ඤාසිකොණ්ඩඤ්ඤත්ථෙරස්ස භාගිනෙය්යො හුත්වා නිබ්බත්ති। තස්ස නාමග්ගහණදිවසෙ “පුණ්ණො”ති නාමං අකංසු। සො සත්ථරි අභිසම්බොධිං පත්වා පවත්තවරධම්මචක්කෙ අනුපුබ්බෙන රාජගහං ගන්ත්වා තං උපනිස්සාය විහරන්තෙ අඤ්ඤාසිකොණ්ඩඤ්ඤත්ථෙරස්ස සන්තිකෙ පබ්බජිත්වා ලද්ධූපසම්පදො සබ්බං පුබ්බකිච්චං කත්වා පධානමනුයුඤ්ජන්තො පබ්බජිතකිච්චං මත්ථකං පාපෙත්වාව “දසබලස්ස <pb P=1.39/> සන්තිකං ගමිස්සාමී”ති මාතුලත්ථෙරෙන සද්ධිං සත්ථු සන්තිකං අගන්ත්වා කපිලවත්ථුසාමන්තායෙව ඔහීයිත්වා යොනිසොමනසිකාරෙ කම්මං කරොන්තො නචිරස්සෙව විපස්සනං උස්සුක්කාපෙත්වා අරහත්තං පාපුණි। වුත්තම්පි චෙතං <b>අපදානෙ</b> (අප॰ ථෙර 1.1.434-440) –
gax:“අජ්ඣායකො මන්තධරො, තිණ්ණං වෙදාන පාරගූ।
gae:පුරක්ඛතොම්හි සිස්සෙහි, උපගච්ඡිං නරුත්තමං॥
gax:“පදුමුත්තරො ලොකවිදූ, ආහුතීනං පටිග්ගහො।
gae:මම කම්මං පකිත්තෙසි, සංඛිත්තෙන මහාමුනි॥
gax:“තාහං ධම්මං සුණිත්වාන, අභිවාදෙත්වාන සත්ථුනො।
gae:අඤ්ජලිං පග්ගහෙත්වාන, පක්කමිං දක්ඛිණාමුඛො॥
gax:“සංඛිත්තෙන සුණිත්වාන, විත්ථාරෙන අභාසයිං।
gae:සබ්බෙ සිස්සා අත්තමනා, සුත්වාන මම භාසතො॥
gax:“සකං දිට්ඨිං විනොදෙත්වා, බුද්ධෙ චිත්තං පසාදයුං।
gae:සංඛිත්තෙනපි දෙසෙමි, විත්ථාරෙන තථෙවහං॥
gax:“අභිධම්මනයඤ්ඤූහං, කථාවත්ථුවිසුද්ධියා।
gae:සබ්බෙසං විඤ්ඤාපෙත්වාන, විහරාමි අනාසවො॥
gax:“ඉතො <pb M=1.46/> පඤ්චසතෙ කප්පෙ, චතුරො සුප්පකාසකා।
gae:සත්තරතනසම්පන්නා, චතුදීපම්හි ඉස්සරා॥
gax:“පටිසම්භිදා චතස්සො…පෙ॰… කතං බුද්ධස්ස සාසන”න්ති॥
bod:තස්ස පන පුණ්ණත්ථෙරස්ස සන්තිකෙ පබ්බජිතා කුලපුත්තා පඤ්චසතා අහෙසුං। ථෙරො සයං දසකථාවත්ථුලාභිතාය තෙපි දසහි කථාවත්ථූහි ඔවදි। තෙ තස්ස ඔවාදෙ ඨත්වා සබ්බෙව අරහත්තං පත්තා। තෙ අත්තනො පබ්බජිතකිච්චං මත්ථකප්පත්තං ඤත්වා උපජ්ඣායං උපසඞ්කමිත්වා ආහංසු – “භන්තෙ, අම්හාකං කිච්චං මත්ථකප්පත්තං, දසන්නඤ්චම්හ කථාවත්ථූනං ලාභිනො, සමයො, දානි නො දසබලං පස්සිතු”න්ති। ථෙරො තෙසං වචනං සුත්වා චින්තෙසි – “මම දසකථාවත්ථුලාභිතං <pb V=1.38/> සත්ථා ජානාති අහං ධම්මං දෙසෙන්තො දස කථාවත්ථූනි අමුඤ්චිත්වාව දෙසෙමි, මයි ගච්ඡන්තෙ සබ්බෙපිමෙ භික්ඛූ මං පරිවාරෙත්වා ගච්ඡිස්සන්ති, එවං ගණසඞ්ගණිකාය ගන්ත්වා පන අයුත්තං මය්හං දසබලං පස්සිතුං, ඉමෙ තාව ගන්ත්වා පස්සන්තූ”ති තෙ භික්ඛූ ආහ – “ආවුසො, තුම්හෙ පුරතො ගන්ත්වා තථාගතං පස්සථ, මම වචනෙන චස්ස පාදෙ වන්දථ, අහම්පි තුම්හාකං ගතමග්ගෙනාගමිස්සාමී”ති। තෙ ථෙරා සබ්බෙපි දසබලස්ස ජාතිභූමිරට්ඨවාසිනො සබ්බෙ ඛීණාසවා සබ්බෙ දසකථාවත්ථුලාභිනො අත්තනො උපජ්ඣායස්ස ඔවාදං සම්පටිච්ඡිත්වා ථෙරං වන්දිත්වා අනුපුබ්බෙන චාරිකං චරන්තා සට්ඨියොජනමග්ගං අතික්කම්ම රාජගහෙ වෙළුවනමහාවිහාරං ගන්ත්වා දසබලස්ස පාදෙ වන්දිත්වා එකමන්තං නිසීදිංසු।
bod:ආචිණ්ණං ඛො පනෙතං බුද්ධානං භගවන්තානං ආගන්තුකෙහි භික්ඛූහි සද්ධිං පටිසම්මොදිතුන්ති භගවා තෙහි සද්ධිං – “කච්චි, භික්ඛවෙ, ඛමනීය”න්තිආදිනා නයෙන මධුරපටිසන්ථාරං කත්වා “කුතො ච තුම්හෙ, භික්ඛවෙ, ආගච්ඡථා”ති පුච්ඡි <pb P=1.40/>। අථ තෙහි “ජාතිභූමිතො”ති වුත්තෙ “කො නු ඛො, භික්ඛවෙ, ජාතිභූමියං ජාතිභූමකානං භික්ඛූනං සබ්රහ්මචාරීනං එවං සම්භාවිතො ‘අත්තනා ච අප්පිච්ඡො අප්පිච්ඡකථඤ්ච භික්ඛූනං කත්තා’”ති (ම॰ නි॰ 1.252) දසකථාවත්ථුලාභිං භික්ඛුං පුච්ඡි। තෙපි “පුණ්ණො නාම, භන්තෙ, ආයස්මා මන්තාණිපුත්තො”ති ආරොචයිංසු। තං කථං සුත්වා ආයස්මා සාරිපුත්තො ථෙරස්ස දස්සනකාමො අහොසි। අථ සත්ථා රාජගහතො සාවත්ථිං අගමාසි <pb M=1.47/>। පුණ්ණත්ථෙරොපි දසබලස්ස තත්ථ ආගතභාවං සුත්වා – “සත්ථාරං පස්සිස්සාමී”ති ගන්ත්වා අන්තොගන්ධකුටියංයෙව තථාගතං සම්පාපුණි। සත්ථා තස්ස ධම්මං දෙසෙසි। ථෙරො ධම්මං සුත්වා දසබලං වන්දිත්වා පටිසල්ලානත්ථාය අන්ධවනං ගන්ත්වා අඤ්ඤතරම්හි රුක්ඛමූලෙ දිවාවිහාරං නිසීදි।
bod:සාරිපුත්තත්ථෙරොපි තස්සාගමනං සුත්වා සීසානුලොකිකො ගන්ත්වා ඔකාසං සල්ලක්ඛෙත්වා තං රුක්ඛමූලෙ නිසින්නං උපසඞ්කමිත්වා ථෙරෙන සද්ධිං සම්මොදිත්වා, තං සත්තවිසුද්ධික්කමං පුච්ඡි। ථෙරොපිස්ස පුච්ඡිතපුච්ඡිතං බ්යාකරොන්තො රථවිනීතූපමාය චිත්තං ආරාධෙසි, තෙ අඤ්ඤමඤ්ඤස්ස සුභාසිතං සමනුමොදිංසු। අථ සත්ථා අපරභාගෙ භික්ඛුසඞ්ඝමජ්ඣෙ නිසින්නො ථෙරං “එතදග්ගං, භික්ඛවෙ, මම සාවකානං භික්ඛූනං ධම්මකථිකානං යදිදං පුණ්ණො”ති (අ॰ නි॰ 1.188, 196) ධම්මකථිකානං අග්ගට්ඨානෙ ඨපෙසි। සො එකදිවසං අත්තනො විමුත්තිසම්පත්තිං පච්චවෙක්ඛිත්වා “සත්ථාරං නිස්සාය අහඤ්චෙව අඤ්ඤෙ ච බහූ සත්තා සංසාරදුක්ඛතො විප්පමුත්තා, බහූපකාරා වත සප්පුරිසසංසෙවා”ති පීතිසොමනස්සජාතො උදානවසෙන පීතිවෙගවිස්සට්ඨං <b>“සබ්භිරෙව සමාසෙථා”</b>ති ගාථං අභාසි।
bod:4:තත්ථ <pb V=1.39/> <b>සබ්භිරෙවා</b>ති සප්පුරිසෙහි එව। සන්තොති පනෙත්ථ බුද්ධාදයො අරියා අධිප්පෙතා। තෙ හි අනවසෙසතො අසතං ධම්මං පහාය සද්ධම්මෙ උක්කංසගතත්තා සාතිසයං පසංසියත්තා ච විසෙසතො “සන්තො සප්පුරිසා”ති ච වුච්චන්ති। <b>සමාසෙථා</b>ති සමං ආසෙථ සහ වසෙය්ය। තෙ පයිරුපාසන්තො තෙසං සුස්සූසන්තො දිට්ඨානුගතිඤ්ච <pb P=1.41/> ආපජ්ජන්තො සමානවාසො භවෙය්යාති අත්ථො। <b>පණ්ඩිතෙහත්ථදස්සිභී</b>ති තෙසං ථොමනා। <b>පණ්ඩා</b> වුච්චති පඤ්ඤා, සා ඉමෙසං සඤ්ජාතාති <b>පණ්ඩිතා</b>। තතො එව අත්තත්ථාදිභෙදං අත්ථං අවිපරීතතො පස්සන්තීති <b>අත්ථදස්සිනො</b>। තෙහි පණ්ඩිතෙහි අත්ථදස්සීභි සමාසෙථ। කස්මාති චෙ? යස්මා තෙ සන්තො පණ්ඩිතා, තෙ වා සම්මා සෙවන්තා එකන්තහිතභාවතො මග්ගඤාණාදීහෙව අරණීයතො <b>අත්ථං,</b> මහාගුණතාය සන්තතාය ච <b>මහන්තං,</b> අගාධභාවතො ගම්භීරඤාණගොචරතො ච <b>ගම්භීරං,</b> හීනච්ඡන්දාදීහි දට්ඨුං අසක්කුණෙය්යත්තා ඉතරෙහි ච කිච්ඡෙන දට්ඨබ්බත්තා <b>දුද්දසං</b> <pb M=1.48/>, දුද්දසත්තා සණ්හනිපුණසභාවත්තා නිපුණඤාණගොචරතො ච <b>නිපුණං,</b> නිපුණත්තා එවං සුඛුමසභාවතාය <b>අණුං</b> නිබ්බානං, අවිපරීතට්ඨෙන වා පරමත්ථසභාවත්තා <b>අත්ථං,</b> අරියභාවකරත්තා මහත්තනිමිත්තතාය <b>මහන්තං,</b> අනුත්තානසභාවතාය <b>ගම්භීරං,</b> දුක්ඛෙන දට්ඨබ්බං න සුඛෙන දට්ඨුං සක්කාති <b>දුද්දසං,</b> ගම්භීරත්තා දුද්දසං, දුද්දසත්තා <b>ගම්භීර</b>න්ති චතුසච්චං, විසෙසතො <b>නිපුණං අණුං,</b> නිරොධසච්චන්ති එවමෙතං චතුසච්චං <b>ධීරා සමධිගච්ඡන්ති</b> ධිතිසම්පන්නතාය ධීරා චතුසච්චකම්මට්ඨානභාවනං උස්සුක්කාපෙත්වා සම්මදෙව අධිගච්ඡන්ති। <b>අප්පමත්තා</b>ති සබ්බත්ථ සතිඅවිප්පවාසෙන අප්පමාදපටිපත්තිං පූරෙන්තා। <b>විචක්ඛණා</b>ති විපස්සනාභාවනාය ඡෙකා කුසලා। තස්මා සබ්භිරෙව සමාසෙථාති යොජනා। පණ්ඩිතෙහත්ථදස්සිභීති වා එතං නිස්සක්කවචනං। යස්මා පණ්ඩිතෙහි අත්ථදස්සීභි සමුදායභූතෙහි ධීරා අප්පමත්තා විචක්ඛණා මහන්තාදිවිසෙසවන්තං අත්ථං සමධිගච්ඡන්ති, තස්මා තාදිසෙහි සබ්භිරෙව සමාසෙථාති සම්බන්ධො। එවමෙසා ථෙරස්ස පටිවෙධදීපනෙන අඤ්ඤාබ්යාකරණගාථාපි අහොසීති।
cen:පුණ්ණත්ථෙරගාථාවණ්ණනා නිට්ඨිතා।
sub:5:දබ්බත්ථෙරගාථාවණ්ණනා
bod:<b>යො දුද්දමියො</b>ති <pb P=1.42/> ආයස්මතො දබ්බත්ථෙරස්ස ගාථා। කා උප්පත්ති? අයම්පි පදුමුත්තරබුද්ධකාලෙ හංසවතීනගරෙ කුලගෙහෙ නිබ්බත්තිත්වා වයප්පත්තො හෙට්ඨා වුත්තනයෙනෙව ධම්මදෙසනං සුණන්තො සත්ථාරං එකං භික්ඛුං සෙනාසනපඤ්ඤාපකානං අග්ගට්ඨානෙ ඨපෙන්තං දිස්වා අධිකාරකම්මං කත්වා තං ඨානන්තරං පත්ථෙත්වා සත්ථාරා බ්යාකතො යාවජීවං කුසලං කත්වා දෙවමනුස්සෙසු සංසරිත්වා කස්සපදසබලස්ස සාසනොසක්කනකාලෙ පබ්බජි। තදා තෙන සද්ධිං අපරෙ ඡ ජනාති සත්ත භික්ඛූ <pb V=1.40/> එකචිත්තා හුත්වා අඤ්ඤෙ සාසනෙ අගාරවං කරොන්තෙ දිස්වා – “ඉධ කිං කරොම එකමන්තෙ සමණධම්මං කත්වා දුක්ඛස්සන්තං කරිස්සාමා”ති නිස්සෙණිං බන්ධිත්වා උච්චං පබ්බතසිඛරං ආරුහිත්වා, “අත්තනො චිත්තබලං ජානන්තා නිස්සෙණිං නිපාතෙන්තු, ජීවිතෙ සාලයා ඔතරන්තු, මා පච්ඡානුතප්පිනො අහුවත්ථා”ති <pb M=1.49/> වත්වා සබ්බෙ එකචිත්තා හුත්වා නිස්සෙණිං පාතෙත්වා – “අප්පමත්තා හොථ, ආවුසො”ති අඤ්ඤමඤ්ඤං ඔවදිත්වා චිත්තරුචිකෙසු ඨානෙසු නිසීදිත්වා සමණධම්මං කාතුං ආරභිංසු।
bod:තත්රෙකො ථෙරො පඤ්චමෙ දිවසෙ අරහත්තං පත්වා, “මම කිච්චං නිප්ඵන්නං, අහං ඉමස්මිං ඨානෙ කිං කරිස්සාමි”ති ඉද්ධියා උත්තරකුරුතො පිණ්ඩපාතං ආහරිත්වා, “ආවුසො, ඉමං පිණ්ඩපාතං පරිභුඤ්ජථ, භික්ඛාචාරකිච්චං මමායත්තං හොතු, තුම්හෙ අත්තනො කම්මං කරොථා”ති ආහ। “කිං නු ඛො මයං, ආවුසො, නිස්සෙණිං පාතෙන්තා එවං අවොචුම්හ – ‘යො පඨමං ධම්මං සච්ඡිකරොති, සො භික්ඛං ආහරතු, තෙනාභතං සෙසා පරිභුඤ්ජිත්වා සමණධම්මං කරිස්සන්තී’”ති। “නත්ථි, ආවුසො”ති। තුම්හෙ අත්තනො පුබ්බහෙතුනා ලභිත්ථ, මයම්පි සක්කොන්තා වට්ටස්සන්තං කරිස්සාම, ගච්ඡථ තුම්හෙති। ථෙරො තෙ සඤ්ඤාපෙතුං අසක්කොන්තො ඵාසුකට්ඨානෙ පිණ්ඩපාතං පරිභුඤ්ජිත්වා ගතො <pb P=1.43/>। අපරො ථෙරො සත්තමෙ දිවසෙ අනාගාමිඵලං පත්වා තතො චුතො සුද්ධාවාසබ්රහ්මලොකෙ නිබ්බත්තො। ඉතරෙ ථෙරා තතො චුතා එකං බුද්ධන්තරං දෙවමනුස්සෙසු සංසරිත්වා තෙසු තෙසු කුලෙසු නිබ්බත්තා। එකො ගන්ධාරරට්ඨෙ තක්කසිලානගරෙ රාජගෙහෙ නිබ්බත්තො, එකො මජ්ඣන්තිකරට්ඨෙ පරිබ්බාජිකාය කුච්ඡිම්හි නිබ්බත්තො, එකො බාහියරට්ඨෙ කුටුම්බියගෙහෙ නිබ්බත්තො, එකො භික්ඛුනුපස්සයෙ ජාතො।
bod:අයං පන දබ්බත්ථෙරො මල්ලරට්ඨෙ අනුපියනගරෙ එකස්ස මල්ලරඤ්ඤො ගෙහෙ පටිසන්ධිං ගණ්හි। තස්ස මාතා උපවිජඤ්ඤා කාලමකාසි, මතසරීරං සුසානං නෙත්වා දාරුචිතකං ආරොපෙත්වා අග්ගිං අදංසු। තස්සා අග්ගිවෙගසන්තත්තං උදරපටලං ද්වෙධා අහොසි। දාරකො අත්තනො පුඤ්ඤබලෙන උප්පතිත්වා එකස්මිං දබ්බත්ථම්භෙ නිපති। තං දාරකං ගහෙත්වා අය්යිකාය අදංසු। සා තස්ස නාමං ගණ්හන්තී දබ්බත්ථම්භෙ පතිත්වා ලද්ධජීවිතත්තා “දබ්බො”තිස්ස නාමං අකාසි। තස්ස ච සත්තවස්සිකකාලෙ සත්ථා භික්ඛුසඞ්ඝපරිවාරො මල්ලරට්ඨෙ චාරිකං චරමානො අනුපියම්බවනෙ විහරති। දබ්බකුමාරො සත්ථාරං දිස්වා දස්සනෙනෙව <pb M=1.50/> පසීදිත්වා පබ්බජිතුකාමො හුත්වා “අහං දසබලස්ස සන්තිකෙ පබ්බජිස්සාමී”ති අය්යිකං ආපුච්ඡි। සා “සාධු, තාතා”ති දබ්බකුමාරං ආදාය සත්ථු සන්තිකං ගන්ත්වා, “භන්තෙ, ඉමං කුමාරං පබ්බාජෙථා”ති ආහ। සත්ථා අඤ්ඤතරස්ස භික්ඛුනො සඤ්ඤං අදාසි – “භික්ඛු ඉමං දාරකං පබ්බාජෙහී”ති। සො ථෙරො සත්ථු වචනං සුත්වා <pb V=1.41/> දබ්බකුමාරං පබ්බාජෙන්තො තචපඤ්චකකම්මට්ඨානං ආචික්ඛි। පුබ්බහෙතුසම්පන්නො කතාභිනීහාරො සත්තො පඨමකෙසවට්ටියා වොරොපනක්ඛණෙ සොතාපත්තිඵලෙ පතිට්ඨහි, දුතියාය කෙසවට්ටියා ඔරොපියමානාය සකදාගාමිඵලෙ, තතියාය අනාගාමිඵලෙ, සබ්බකෙසානං පන ඔරොපනඤ්ච අරහත්තඵලසච්ඡිකිරියා ච අපච්ඡා අපුරෙ අහොසි। සත්ථා මල්ලරට්ඨෙ යථාභිරන්තං විහරිත්වා <pb P=1.44/> රාජගහං ගන්ත්වා වෙළුවනෙ වාසං කප්පෙසි।
bod:තත්රායස්මා දබ්බො මල්ලපුත්තො රහොගතො අත්තනො කිච්චනිප්ඵත්තිං ඔලොකෙත්වා සඞ්ඝස්ස වෙය්යාවච්චකරණෙ කායං යොජෙතුකාමො චින්තෙසි – “යංනූනාහං සඞ්ඝස්ස සෙනාසනඤ්ච පඤ්ඤාපෙය්යං භත්තානි ච උද්දිසෙය්ය”න්ති। සො සත්ථු සන්තිකං ගන්ත්වා අත්තනො පරිවිතක්කං ආරොචෙසි। සත්ථා තස්ස සාධුකාරං දත්වා සෙනාසනපඤ්ඤාපකත්තඤ්ච භත්තුද්දෙසකත්තඤ්ච සම්පටිච්ඡි। අථ නං “අයං දබ්බො දහරොව සමානො මහන්තෙ ඨානෙ ඨිතො”ති සත්තවස්සිකකාලෙයෙව උපසම්පාදෙසි। ථෙරො උපසම්පන්නකාලතො පට්ඨාය රාජගහං උපනිස්සාය විහරන්තානං සබ්බභික්ඛූනං සෙනාසනානි ච පඤ්ඤාපෙති, භික්ඛඤ්ච උද්දිසති। තස්ස සෙනාසනපඤ්ඤාපකභාවො සබ්බදිසාසු පාකටො අහොසි – “දබ්බො කිර මල්ලපුත්තො සභාගසභාගානං භික්ඛූනං එකට්ඨානෙ සෙනාසනානි පඤ්ඤාපෙති, ආසන්නෙපි දූරෙපි සෙනාසනං පඤ්ඤාපෙති, ගන්තුං අසක්කොන්තෙ ඉද්ධියා නෙතී”ති।
bod:අථ නං භික්ඛූ කාලෙපි විකාලෙපි – “අම්හාකං, ආවුසො, ජීවකම්බවනෙ සෙනාසනං පඤ්ඤාපෙහි, අම්හාකං මද්දකුච්ඡිස්මිං මිගදායෙ”ති එවං සෙනාසනං උද්දිසාපෙත්වා තස්ස ඉද්ධිං පස්සන්තා ගච්ඡන්ති। සොපි ඉද්ධියා මනොමයෙ කායෙ අභිසඞ්ඛරිත්වා එකෙකස්ස ථෙරස්ස එකෙකං අත්තනා සදිසං භික්ඛුං දත්වා අඞ්ගුලියා ජලමානාය පුරතො ගන්ත්වා “අයං මඤ්චො ඉදං පීඨ”න්තිආදීනි වත්වා සෙනාසනං පඤ්ඤාපෙත්වා පුන අත්තනො වසනට්ඨානමෙව ආගච්ඡති <pb M=1.51/>। අයමෙත්ථ සඞ්ඛෙපො, විත්ථාරතො පනිදං වත්ථු පාළියං ආගතමෙව। සත්ථා ඉදමෙව කාරණං අට්ඨුප්පත්තිං කත්වා අපරභාගෙ අරියගණමජ්ඣෙ නිසින්නො ථෙරං සෙනාසනපඤ්ඤාපකානං අග්ගට්ඨානෙ ඨපෙසි – “එතදග්ගං, භික්ඛවෙ, මම සාවකානං භික්ඛූනං සෙනාසනපඤ්ඤාපකානං යදිදං දබ්බො මල්ලපුත්තො”ති (අ॰ නි॰ 1.209; 214)। වුත්තම්පි චෙතං <b>අපදානෙ</b> (අප॰ ථෙර 2.54, 108-149) –
gax:“පදුමුත්තරො නාම ජිනො, සබ්බලොකවිදූ මුනි।
gae:ඉතො සතසහස්සම්හි, කප්පෙ උප්පජ්ජි චක්ඛුමා॥
gax:“ඔවාදකො විඤ්ඤාපකො, තාරකො සබ්බපාණිනං।
gae:දෙසනාකුසලො බුද්ධො, තාරෙසි ජනතං බහුං॥
gax:“අනුකම්පකො <pb V=1.42/> කාරුණිකො, හිතෙසී සබ්බපාණිනං।
gae:සම්පත්තෙ තිත්ථියෙ සබ්බෙ, පඤ්චසීලෙ පතිට්ඨපි॥
gax:“එවං නිරාකුලං ආසි, සුඤ්ඤතං තිත්ථියෙහි ච।
gae:විචිත්තං අරහන්තෙහි, වසීභූතෙහි තාදිභි॥
gax:“රතනානට්ඨපඤ්ඤාසං, උග්ගතො සො මහාමුනි।
gae:කඤ්චනග්ඝියසඞ්කාසො, බාත්තිංසවරලක්ඛණො॥
gax:“වස්සසතසහස්සානි, ආයු විජ්ජති තාවදෙ।
gae:තාවතා තිට්ඨමානො සො, තාරෙසි ජනතං බහුං॥
gax:“තදාහං හංසවතියං, සෙට්ඨිපුත්තො මහායසො।
gae:උපෙත්වා ලොකපජ්ජොතං, අස්සොසිං ධම්මදෙසනං॥
gax:“සෙනාසනානි භික්ඛූනං, පඤ්ඤාපෙන්තං සසාවකං।
gae:කිත්තයන්තස්ස වචනං, සුණිත්වා මුදිතො අහං॥
gax:“අධිකාරං සසඞ්ඝස්ස, කත්වා තස්ස මහෙසිනො।
gae:නිපච්ච සිරසා පාදෙ, තං ඨානමභිපත්ථයිං॥
gax:“තදාහ ස මහාවීරො, මම කම්මං පකිත්තයං।
gae:යො සසඞ්ඝමභොජෙසි, සත්තාහං ලොකනායකං॥
gax:“සොයං <pb M=1.52/> කමලපත්තක්ඛො, සීහංසො කනකත්තචො।
gae:මම පාදමූලෙ නිපති, පත්ථයං ඨානමුත්තමං॥
gax:“සතසහස්සිතො කප්පෙ, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“සාවකො තස්ස බුද්ධස්ස, දබ්බො නාමෙන විස්සුතො।
gae:සෙනාසනපඤ්ඤාපකො, අග්ගො හෙස්සතියං තදා॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“සතානං තීණික්ඛත්තුඤ්ච, දෙවරජ්ජමකාරයිං।
gae:සතානං පඤ්චක්ඛත්තුඤ්ච, චක්කවත්තී අහොසහං॥
gax:“පදෙසරජ්ජං විපුලං, ගණනාතො අසඞ්ඛියං।
gae:සබ්බත්ථ සුඛිතො ආසිං, තස්ස කම්මස්ස වාහසා॥
gax:“එකනවුතිතො කප්පෙ, විපස්සී නාම නායකො।
gae:උප්පජ්ජි චාරුදස්සනො, සබ්බධම්මවිපස්සකො॥
gax:“දුට්ඨචිත්තො උපවදිං, සාවකං තස්ස තාදිනො।
gae:සබ්බාසවපරික්ඛීණං, සුද්ධොති ච විජානිය॥
gax:“තස්සෙව <pb V=1.43/> නරවීරස්ස, සාවකානං මහෙසිනං।
gae:සලාකඤ්ච ගහෙත්වාන, ඛීරොදනමදාසහං॥
gax:“ඉමම්හි භද්දකෙ කප්පෙ, බ්රහ්මබන්ධු මහායසො।
gae:කස්සපො නාම ගොත්තෙන, උප්පජ්ජි වදතං වරො॥
gax:“සාසනං ජොතයිත්වාන, අභිභුය්ය කුතිත්ථියෙ।
gae:විනෙය්යෙ විනයිත්වාව, නිබ්බුතො සො සසාවකො॥
gax:“සසිස්සෙ නිබ්බුතෙ නාථෙ, අත්ථමෙන්තම්හි සාසනෙ।
gae:දෙවා කන්දිංසු සංවිග්ගා, මුත්තකෙසා රුදම්මුඛා॥
gax:“නිබ්බායිස්සති ධම්මක්ඛො, න පස්සිසාම සුබ්බතෙ।
gae:න සුණිස්සාම සද්ධම්මං, අහො නො අප්පපුඤ්ඤතා॥
gax:“තදායං <pb M=1.53/> පථවී සබ්බා, අචලා සා චලාචලා।
gae:සාගරො ච සසොකොව, විනදී කරුණං ගිරං॥
gax:“චතුද්දිසා දුන්දුභියො, නාදයිංසු අමානුසා।
gae:සමන්තතො අසනියො, ඵලිංසු ච භයාවහා॥
gax:“උක්කා පතිංසු නභසා, ධූමකෙතු ච දිස්සති।
gae:සධූමා ජාලවට්ටා ච, රවිංසු කරුණං මිගා॥
gax:“උප්පාදෙ දාරුණෙ දිස්වා, සාසනත්ථඞ්ගසූචකෙ।
gae:සංවිග්ගා භික්ඛවො සත්ත, චින්තයිම්හ මයං තදා॥
gax:“සාසනෙන විනාම්හාකං, ජීවිතෙන අලං මයං।
gae:පවිසිත්වා මහාරඤ්ඤං, යුඤ්ජාම ජිනසාසනෙ॥
gax:“අද්දසම්හ තදාරඤ්ඤෙ, උබ්බිද්ධං සෙලමුත්තමං।
gae:නිස්සෙණියා තමාරුය්හ, නිස්සෙණිං පාතයිම්හසෙ॥
gax:“තදා ඔවදි නො ථෙරො, බුද්ධුප්පාදො සුදුල්ලභො।
gae:සද්ධාතිදුල්ලභා ලද්ධා, ථොකං සෙසඤ්ච සාසනං॥
gax:“නිපතන්ති ඛණාතීතා, අනන්තෙ දුක්ඛසාගරෙ।
gae:තස්මා පයොගො කත්තබ්බො, යාව ඨාති මුනෙ මතං॥
gax:“අරහා ආසි සො ථෙරො, අනාගාමී තදානුගො।
gae:සුසීලා ඉතරෙ යුත්තා, දෙවලොකං අගම්හසෙ॥
gax:“නිබ්බුතො තිණ්ණසංසාරො, සුද්ධාවාසෙ ච එකකො।
gae:අහඤ්ච පක්කුසාති ච, සභියො බාහියො තථා॥
gax:“කුමාරකස්සපො, චෙව, තත්ථ තත්ථූපගා මයං।
gae:සංසාරබන්ධනා මුත්තා, ගොතමෙනානුකම්පිතා॥
gax:“මල්ලෙසු <pb V=1.44/> කුසිනාරායං, ගබ්භෙ ජාතස්ස මෙ සතො।
gae:මාතා මතා චිතාරුළ්හා, තතො නිප්පතිතො අහං॥
gax:“පතිතො දබ්බපුඤ්ජම්හි, තතො දබ්බොති විස්සුතො।
gae:බ්රහ්මචාරීබලෙනාහං, විමුත්තො සත්තවස්සිකො॥
gax:“ඛීරොදනබලෙනාහං <pb M=1.54/>, පඤ්චහඞ්ගෙහුපාගතො।
gae:ඛීණාසවොපවාදෙන, පාපෙහි බහු චොදිතො॥
gax:“උභො පුඤ්ඤඤ්ච පාපඤ්ච, වීතිවත්තොම්හි දානිහං।
gae:පත්වාන පරමං සන්තිං, විහරාමි අනාසවො॥
gax:“සෙනාසනං පඤ්ඤාපයිං, හාසයිත්වාන සුබ්බතෙ।
gae:ජිනො තස්මිං ගුණෙ තුට්ඨො, එතදග්ගෙ ඨපෙසි මං॥
gax:“කිලෙසා ඣාපිතා මය්හං, භවා සබ්බෙ සමූහතා।
gae:නාගොව බන්ධනං ඡෙත්වා, විහරාමි අනාසවො॥
gax:“ස්වාගතං වත මෙ ආසි, බුද්ධසෙට්ඨස්ස සන්තිකෙ।
gae:තිස්සො විජ්ජා අනුප්පත්තා, කතං බුද්ධස්ස සාසනං॥
gax:“පටිසම්භිදා චතස්සො…පෙ॰…කතං බුද්ධස්ස සාසන”න්ති॥
bod:එවංභූතං <pb P=1.45/> පන තං යෙන පුබ්බෙ එකස්ස ඛීණාසවත්ථෙරස්ස අනුද්ධංසනවසෙන කතෙන පාපකම්මෙන බහූනි වස්සසතසහස්සානි නිරයෙ පච්චි, තාය එව කම්මපිලොතිකාය චොදියමානා මෙත්තියභූමජකා භික්ඛූ “ඉමිනා මයං කල්යාණභත්තිකස්ස ගහපතිනො අන්තරෙ පරිභෙදිතා”ති දුග්ගහිතගාහිනො අමූලකෙන පාරාජිකෙන ධම්මෙන අනුද්ධංසෙසුං। තස්මිඤ්ච අධිකරණෙ සඞ්ඝෙන සතිවිනයෙන වූපසමිතෙ අයං ථෙරො ලොකානුකම්පාය අත්තනො ගුණෙ විභාවෙන්තො <b>“යො දුද්දමියො”</b>ති ඉමං ගාථං අභාසි।
bod:5:තත්ථ <b>යො</b>ති අනියමිතනිද්දෙසො, තස්ස “සො”ති ඉමිනා නියමත්තං දට්ඨබ්බං। උභයෙනපි අඤ්ඤං විය කත්වා අත්තානමෙව වදති। <b>දුද්දමියො</b>ති දුද්දමො, දමෙතුං අසක්කුණෙය්යො। ඉදඤ්ච අත්තනො පුථුජ්ජනකාලෙ දිට්ඨිගතානං විසූකායිකානං කිලෙසානං මදාලෙපචිත්තස්ස විප්ඵන්දිතං ඉන්ද්රියානං අවූපසමනඤ්ච චින්තෙත්වා වදති। <b>දමෙනා</b>ති උත්තමෙන අග්ගමග්ගදමෙන, තෙන හි දන්තො පුන දමෙතබ්බතාභාවතො “දන්තො”ති වත්තබ්බතං අරහති, න අඤ්ඤෙන। අථ වා <b>දමෙනා</b>ති දමකෙන පුරිසදම්මසාරථිනා දමිතො <pb M=1.55/>। <b>දබ්බො</b>ති ද්රබ්යො, භබ්බොති අත්ථො। තෙනාහ භගවා ඉමමෙව ථෙරං සන්ධාය – “න ඛො, දබ්බ, දබ්බා එවං නිබ්බෙඨෙන්තී”ති (පාරා॰ 384; චූළව॰ 193) <pb V=1.45/>। <b>සන්තුසිතො</b>ති යථාලද්ධපච්චයසන්තොසෙන ඣානසමාපත්තිසන්තොසෙන මග්ගඵලසන්තොසෙන ච සන්තුට්ඨො। <b>විතිණ්ණකඞ්ඛො</b>ති සොළසවත්ථුකාය අට්ඨවත්ථුකාය ච කඞ්ඛාය පඨමමග්ගෙනෙව සමුග්ඝාටිතත්තා විගතකඞ්ඛො। <b>විජිතාවී</b>ති පුරිසාජානීයෙන විජෙතබ්බස්ස සබ්බස්සපි සංකිලෙසපක්ඛස්ස විජිතත්තා විධමිතත්තා විජිතාවී। <b>අපෙතභෙරවො</b>ති පඤ්චවීසතියා භයානං සබ්බසො අපෙතත්තා අපගතභෙරවො අභයූපරතො <pb P=1.46/>। පුන <b>දබ්බො</b>ති නාමකිත්තනං। <b>පරිනිබ්බුතො</b>ති ද්වෙ පරිනිබ්බානානි කිලෙසපරිනිබ්බානඤ්ච, යා සඋපාදිසෙසනිබ්බානධාතු, ඛන්ධපරිනිබ්බානඤ්ච, යා අනුපාදිසෙසනිබ්බානධාතු। තෙසු ඉධ කිලෙසපරිනිබ්බානං අධිප්පෙතං, තස්මා පහාතබ්බධම්මානං මග්ගෙන සබ්බසො පහීනත්තා කිලෙසපරිනිබ්බානෙන පරිනිබ්බුතොති අත්ථො। <b>ඨිතත්තො</b>ති ඨිතසභාවො අචලො ඉට්ඨාදීසු තාදිභාවප්පත්තියා ලොකධම්මෙහි අකම්පනීයො। <b>හී</b>ති ච හෙතුඅත්ථෙ නිපාතො, තෙන යො පුබ්බෙ දුද්දමො හුත්වා ඨිතො යස්මා දබ්බත්තා සත්ථාරා උත්තමෙන දමෙන දමිතො සන්තුසිතො විතිණ්ණකඞ්ඛො විජිතාවී අපෙතභෙරවො, තස්මා සො දබ්බො පරිනිබ්බුතො තතොයෙව ච ඨිතත්තො, එවංභූතෙ ච තස්මිං චිත්තපසාදොව කාතබ්බො, න පසාදඤ්ඤථත්තන්ති පරනෙය්යබුද්ධිකෙ සත්තෙ අනුකම්පන්තො ථෙරො අඤ්ඤං බ්යාකාසි।
cen:දබ්බත්ථෙරගාථාවණ්ණනා නිට්ඨිතා।
sub:6:සීතවනියත්ථෙරගාථාවණ්ණනා
bod:<b>යො සීතවන</b>න්ති ආයස්මතො සම්භූතත්ථෙරස්ස ගාථා। කා උප්පත්ති? ඉතො කිර අට්ඨාරසාධිකස්ස කප්පසතස්ස මත්ථකෙ අත්ථදස්සී නාම සම්බුද්ධො ලොකෙ උප්පජ්ජිත්වා සදෙවකං ලොකං සංසාරමහොඝතො තාරෙන්තො එකදිවසං මහතා භික්ඛුසඞ්ඝෙන සද්ධිං ගඞ්ගාතීරං උපගච්ඡි। තස්මිං කාලෙ අයං ගහපතිකුලෙ නිබ්බත්තො තත්ථ භගවන්තං පස්සිත්වා පසන්නමානසො උපසඞ්කමිත්වා වන්දිත්වා “කිං, භන්තෙ, පාරං ගන්තුකාමත්ථා”ති පුච්ඡි। භගවා “ගමිස්සාමා”ති අවොච। සො තාවදෙව නාවාසඞ්ඝාටං <pb M=1.56/> යොජෙත්වා උපනෙසි। සත්ථා තං අනුකම්පන්තො සහ භික්ඛුසඞ්ඝෙන නාවං අභිරුහි। සො සයම්පි අභිරුය්හ සුඛෙනෙව පරතීරං සම්පාපෙත්වා භගවන්තං භික්ඛුසඞ්ඝඤ්ච දුතියදිවසෙ මහාදානං පවත්තෙත්වා අනුගන්ත්වා පසන්නචිත්තො වන්දිත්වා නිවත්ති। සො තෙන පුඤ්ඤකම්මෙන දෙවමනුස්සෙසු සංසරිත්වා ඉතො <pb P=1.47/> තෙරසාධිකකප්පසතස්ස මත්ථකෙ ඛත්තියකුලෙ නිබ්බත්තිත්වා රාජා අහොසි චක්කවත්තී ධම්මිකො ධම්මරාජා। සො සත්තෙ සුගතිමග්ගෙ පතිට්ඨාපෙත්වා තතො චුතො එකනවුතිකප්පෙ විපස්සිස්ස භගවතො සාසනෙ පබ්බජිත්වා ධුතධම්මෙ සමාදාය සුසානෙ වසන්තො සමණධම්මං අකාසි। පුන කස්සපස්ස භගවතො කාලෙපි තස්ස සාසනෙ තීහි සහායෙහි සද්ධිං <pb V=1.46/> පබ්බජිත්වා වීසතිවස්සසහස්සානි සමණධම්මං කත්වා එකං බුද්ධන්තරං දෙවමනුස්සෙසු සංසරිත්වා ඉමස්මිං බුද්ධුප්පාදෙ රාජගහෙ බ්රාහ්මණමහාසාලස්ස පුත්තො හුත්වා නිබ්බත්ති। තස්ස “සම්භූතො”ති නාමං අකංසු। සො වයප්පත්තො බ්රාහ්මණසිප්පෙසු නිප්ඵත්තිං ගතො। භූමිජො ජෙය්යසෙනො අභිරාධනොති තීහි සහායෙහි සද්ධිං භගවතො සන්තිකං ගතො ධම්මදෙසනං සුත්වා පටිලද්ධසද්ධො පබ්බජි। යෙ සන්ධාය වුත්තං –
gax:“භූමිජො ජෙය්යසෙනො ච, සම්භූතො අභිරාධනො।
gae:එතෙ ධම්මං අභිඤ්ඤාසුං, සාසනෙ වරතාදිනො”ති॥
bod:අථ සම්භූතො භගවතො සන්තිකෙ කායගතාසතිකම්මට්ඨානං ගහෙත්වා නිබද්ධං සීතවනෙ වසති। තෙනෙවායස්මා “සීතවනියො”ති පඤ්ඤායිත්ථ। තෙන ච සමයෙන වෙස්සවණො මහාරාජා කෙනචිදෙව කරණීයෙන ජම්බුදීපෙ දක්ඛිණදිසාභාගං උද්දිස්ස ආකාසෙන ගච්ඡන්තො ථෙරං අබ්භොකාසෙ නිසීදිත්වා කම්මට්ඨානං මනසිකරොන්තං දිස්වා විමානතො ඔරුය්හ ථෙරං වන්දිත්වා, “යදා ථෙරො සමාධිතො වුට්ඨහිස්සති, තදා මම ආගමනං ආරොචෙථ, ආරක්ඛඤ්චස්ස කරොථා”ති ද්වෙ යක්ඛෙ ආණාපෙත්වා පක්කාමි। තෙ ථෙරස්ස සමීපෙ ඨත්වා මනසිකාරං පටිසංහරිත්වා නිසින්නකාලෙ ආරොචෙසුං। තං සුත්වා ථෙරො “තුම්හෙ මම වචනෙන වෙස්සවණමහාරාජස්ස කථෙථ, භගවතා අත්තනො සාසනෙ ඨිතානං සතිආරක්ඛා නාම ඨපිතා අත්ථි, සායෙව මාදිසෙ රක්ඛති, ත්වං තත්ථ අප්පොස්සුක්කො හොහි, භගවතො ඔවාදෙ ඨිතානං එදිසාය ආරක්ඛාය <pb M=1.57/> කරණීයං නත්ථී”ති තෙ විස්සජ්ජෙත්වා තාවදෙව විපස්සනං වඩ්ඪෙත්වා විජ්ජාත්තයං සච්ඡාකාසි। තතො වෙස්සවණො නිවත්තමානො ථෙරස්ස <pb P=1.48/> සමීපං පත්වා මුඛාකාරසල්ලක්ඛණෙනෙවස්ස කතකිච්චභාවං ඤත්වා සාවත්ථිං ගන්ත්වා භගවතො ආරොචෙත්වා සත්ථු සම්මුඛා ථෙරං අභිත්ථවන්තො –
gax:“සතිආරක්ඛසම්පන්නො, ධිතිමා වීරියසමාහිතො।
gae:අනුජාතො සත්ථු සම්භූතො, තෙවිජ්ජො මච්චුපාරගූ”ති॥ –
uni:ඉමාය ගාථාය ථෙරස්ස ගුණෙ වණ්ණෙසි। තෙන වුත්තං <b>අපදානෙ</b> (අප॰ ථෙර 1.21.15-20) –
gax:“අත්ථදස්සී තු භගවා, ද්විපදින්දො නරාසභො।
gae:පුරක්ඛතො සාවකෙහි, ගඞ්ගාතීරමුපාගමි॥
gax:“සමතිත්ති කාකපෙය්යා, ගඞ්ගා ආසි දුරුත්තරා।
gae:උත්තාරයිං භික්ඛුසඞ්ඝං, බුද්ධඤ්ච ද්විපදුත්තමං॥
gax:“අට්ඨාරසෙ <pb V=1.47/> කප්පසතෙ, යං කම්මමකරිං තදා।
gae:දුග්ගතිං නාභිජානාමි, තරණාය ඉදං ඵලං॥
gax:“තෙරසෙතො කප්පසතෙ, පඤ්ච සබ්බොභවා අහුං।
gae:සත්තරතනසම්පන්නා, චක්කවත්තී මහබ්බලා॥
gax:“පච්ඡිමෙ ච භවෙ අස්මිං, ජාතොහං බ්රාහ්මණෙ කුලෙ।
gae:සද්ධිං තීහි සහායෙහි, පබ්බජිං සත්ථු සාසනෙ॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථායස්මා සම්භූතො භගවන්තං දස්සනාය ගච්ඡන්තෙ භික්ඛූ දිස්වා “ආවුසො, මම වචනෙන භගවතො පාදෙ සිරසා වන්දථ, එවඤ්ච වදෙථා”ති වත්වා ධම්මාධිකරණං අත්තනො සත්ථු අවිහෙඨිතභාවං පකාසෙන්තො <b>“යො සීතවන”</b>න්ති ගාථමාහ। තෙ භික්ඛූ භගවන්තං උපසඞ්කමිත්වා වන්දිත්වා සම්භූතත්ථෙරස්ස සාසනං සම්පවෙදෙන්තා, “ආයස්මා, භන්තෙ, සම්භූතො භගවතො පාදෙ සිරසා වන්දති, එවඤ්ච වදතී”ති වත්වා තං ගාථං ආරොචෙසුං, තං සුත්වා භගවා “පණ්ඩිතො, භික්ඛවෙ, සම්භූතො <pb M=1.58/> භික්ඛු පච්චපාදි ධම්මස්සානුධම්මං, න ච මං ධම්මාධිකරණං විහෙඨෙති। වෙස්සවණෙන තස්සත්ථො මය්හං ආරොචිතා”ති ආහ।
bod:6:යං පන තෙ භික්ඛූ සම්භූතත්ථෙරෙන වුත්තං <b>“යො සීතවන”</b>න්ති ගාථං සත්ථු නිවෙදෙසුං। තත්ථ <b>සීතවන</b>න්ති එවංනාමකං රාජගහසමීපෙ මහන්තං භෙරවසුසානවනං। <b>උපගා</b>ති නිවාසනවසෙන උපගච්ඡි। එතෙන භගවතා අනුඤ්ඤාතං පබ්බජිතානුරූපං නිවාසනට්ඨානං දස්සෙති। <b>භික්ඛූ</b>ති සංසාරභයස්ස ඉක්ඛනතො භින්නකිලෙසතාය ච භික්ඛු। <b>එකො</b>ති අදුතියො, එතෙන කායවිවෙකං දස්සෙති। <b>සන්තුසිතො</b>ති සන්තුට්ඨො। එතෙන චතුපච්චයසන්තොසලක්ඛණං අරියවංසං දස්සෙති। <b>සමාහිතත්තො</b>ති උපචාරප්පනාභෙදෙන සමාධිනා සමාහිතචිත්තො, එතෙන චිත්තවිවෙකභාවනාමුඛෙන භාවනාරාමං <pb P=1.49/> අරියවංසං දස්සෙති। <b>විජිතාවී</b>ති සාසනෙ සම්මාපටිපජ්ජන්තෙන විජෙතබ්බං කිලෙසගණං විජිත්වා ඨිතො, එතෙන උපධිවිවෙකං දස්සෙති। භයහෙතූනං කිලෙසානං අපගතත්තා <b>අපෙතලොමහංසො,</b> එතෙන සම්මාපටිපත්තියා ඵලං දස්සෙති। <b>රක්ඛ</b>න්ති රක්ඛන්තො। <b>කායගතාසති</b>න්ති කායාරම්මණං සතිං, කායගතාසතිකම්මට්ඨානං පරිබ්රූහනවසෙන අවිස්සජ්ජෙන්තො। <b>ධිතිමා</b>ති ධීරො, සමාහිතත්තං විජිතාවිභාවතං වා උපාදාය පටිපත්තිදස්සනමෙතං। අයඤ්හෙත්ථ සඞ්ඛෙපත්ථො – සො භික්ඛු විවෙකසුඛානුපෙක්ඛාය එකො සීතවනං උපාගමි, උපාගතො ච ලොලභාවාභාවතො සන්තුට්ඨො ධිතිමා කායගතාසතිකම්මට්ඨානං භාවෙන්තො තථාධිගතං ඣානං පාදකං කත්වා ආරද්ධවිපස්සනං <pb V=1.48/> උස්සුක්කාපෙත්වා අධිගතෙන අග්ගමග්ගෙන සමාහිතො විජිතාවී ච හුත්වා කතකිච්චතාය භයහෙතූනං සබ්බසො අපගතත්තා අපෙතලොමහංසො ජාතොති।
cen:සීතවනියත්ථෙරගාථාවණ්ණනා නිට්ඨිතා।
sub:7:භල්ලියත්ථෙරගාථාවණ්ණනා
bod:<b>යොපානුදී</b>ති <pb M=1.59/> ආයස්මතො භල්ලියත්ථෙරස්ස ගාථා। කා උප්පත්ති? අයං කිර ඉතො එකතිංසෙ කප්පෙ අනුප්පන්නෙ බුද්ධෙ සුමනස්ස නාම පච්චෙකබුද්ධස්ස පසන්නචිත්තො ඵලාඵලං දත්වා සුගතීසු එව සංසරන්තො සිඛිස්ස සම්මාසම්බුද්ධස්ස කාලෙ අරුණවතීනගරෙ බ්රාහ්මණකුලෙ නිබ්බත්තො “සිඛිස්ස භගවතො පඨමාභිසම්බුද්ධස්ස උජිත, ඔජිතා නාම ද්වෙ සත්ථවාහපුත්තා පඨමාහාරං අදංසූ”ති සුත්වා අත්තනො සහායකෙන සද්ධිං භගවන්තං උපසඞ්කමිත්වා වන්දිත්වා ස්වාතනාය නිමන්තෙත්වා මහාදානං පවත්තෙත්වා පත්ථනං අකංසු – “උභොපි මයං, භන්තෙ, අනාගතෙ තුම්හාදිසස්ස බුද්ධස්ස පඨමාහාරදායකා භවෙය්යාමා”ති। තෙ <pb P=1.50/> තත්ථ තත්ථ භවෙ පුඤ්ඤකම්මං කත්වා දෙවමනුස්සෙසු සංසරන්තා කස්සපස්ස භගවතො කාලෙ ගොපාලකසෙට්ඨිස්ස පුත්තා භාතරො හුත්වා නිබ්බත්තා। බහූනි වස්සානි භික්ඛුසඞ්ඝං ඛීරභොජනෙන උපට්ඨහිංසු। අම්හාකං පන භගවතො කාලෙ පොක්ඛරවතීනගරෙ සත්ථවාහස්ස පුත්තා භාතරො හුත්වා නිබ්බත්තා। තෙසු ජෙට්ඨො තඵුස්සො නාම, කනිට්ඨො භල්ලියො නාම, තෙ පඤ්චමත්තානි සකටසතානි භණ්ඩස්ස පූරෙත්වා වාණිජ්ජාය ගච්ඡන්තා භගවති පඨමාභිසම්බුද්ධෙ සත්තසත්තාහං විමුත්තිසුඛධම්මපච්චවෙක්ඛණාහි වීතිනාමෙත්වා අට්ඨමෙ සත්තාහෙ රාජායතනමූලෙ විහරන්තෙ රාජායතනස්ස අවිදූරෙ මහාමග්ගෙන අතික්කමන්ති, තෙසං තස්මිං සමයෙ සමෙපි භූමිභාගෙ අකද්දමොදකෙ සකටානි නප්පවත්තිංසු, “කිං නු, ඛො, කාරණ”න්ති ච චින්තෙන්තානං පොරාණසාලොහිතා දෙවතා රුක්ඛවිටපන්තරෙ අත්තානං දස්සෙන්තී ආහ – “මාදිසා, අයං භගවා අචිරාභිසම්බුද්ධො සත්තසත්තාහං අනාහාරො විමුත්තිසුඛාපටිසංවෙදී ඉදානි රාජායතනමූලෙ නිසින්නො, තං ආහාරෙන පටිමානෙථ, යදස්ස තුම්හාකං දීඝරත්තං හිතාය සුඛායා”ති। තං සුත්වා තෙ උළාරං පීතිසොමනස්සං පටිසංවෙදෙන්තා, “ආහාරසම්පාදනං පපඤ්ච”න්ති මඤ්ඤමානා මන්ථඤ්ච මධුපිණ්ඩිකඤ්ච භගවතො දත්වා ද්වෙවාචිකසරණං ගන්ත්වා කෙසධාතුයො ලභිත්වා අගමංසු। තෙ හි පඨමං උපාසකා අහෙසුං। අථ භගවති බාරාණසිං ගන්ත්වා ධම්මචක්කං පවත්තෙත්වා අනුපුබ්බෙන රාජගහෙ විහරන්තෙ තඵුස්සභල්ලියා රාජගහං උපගතා <pb M=1.60/> භගවන්තං උපසඞ්කමිත්වා වන්දිත්වා එකමන්තං නිසීදිංසු। තෙසං භගවා ධම්මං දෙසෙසි। තෙසු තඵුස්සො <pb V=1.49/> සොතාපත්තිඵලෙ පතිට්ඨාය උපාසකොව අහොසි। භල්ලියො පන පබ්බජිත්වා ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.48.66-70) –
gax:“සුමනො <pb P=1.51/> නාම සම්බුද්ධො, තක්කරායං වසී තදා।
gae:වල්ලිකාරඵලං ගය්හ, සයම්භුස්ස අදාසහං॥
gax:“එකතිංසෙ ඉතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථෙකදිවසං මාරො භල්ලියත්ථෙරස්ස භිංසාපනත්ථං භයානකං රූපං දස්සෙසි। සො අත්තනො සබ්බභයාතික්කමං පකාසෙන්තො <b>“යොපානුදී”</b>ති ගාථමභාසි।
bod:7:තත්ථ <b>යොපානුදී</b>ති යො අපානුදි ඛිපි පජහි විද්ධංසෙසි। <b>මච්චුරාජස්සා</b>ති <b>මච්චු</b> නාම මරණං ඛන්ධානං භෙදො, සො එව ච සත්තානං අත්තනො වසෙ අනුවත්තාපනතො ඉස්සරට්ඨෙන <b>රාජා</b>ති මච්චුරාජා, තස්ස। <b>සෙන</b>න්ති ජරාරොගාදිං, සා හිස්ස වසවත්තනෙ අඞ්ගභාවතො සෙනා නාම, තෙන හෙස මහතා නානාවිධෙන විපුලෙන “මහාසෙනො”ති වුච්චති। යථාහ – “න හි නො සඞ්ගරං තෙන, මහාසෙනෙන මච්චුනා”ති (ම॰ නි॰ 1.272; ජා॰ 2.22.121; නෙත්ති॰ 103)। අථ වා ගුණමාරණට්ඨෙන “මච්චූ”ති ඉධ දෙවපුත්තමාරො අධිප්පෙතො, තස්ස ච සහායභාවූපගමනතො කාමාදයො සෙනා। තථා චාහ –
gax:“කාමා තෙ පඨමා සෙනා, දුතියා අරති වුච්චති।
gae:තතියා ඛුප්පිපාසා තෙ, චතුත්ථී තණ්හා පවුච්චති॥
gax:“පඤ්චමී ථිනමිද්ධං තෙ, ඡට්ඨා භීරූ පවුච්චති।
gae:සත්තමී විචිකිච්ඡා තෙ, මානො මක්ඛො ච අට්ඨමී”ති॥ (සු॰ නි॰ 438-439; මහානි॰ 28;චූළනි॰ නන්දමාණවපුච්ඡානිද්දෙස 47)।
bod:<b>නළසෙතුංව</b> <pb M=1.61/> <b>සුදුබ්බලං මහොඝො</b>ති සාරවිරහිතතො නළසෙතුසදිසං අතිවිය අබලභාවතො සුට්ඨු දුබ්බලං සංකිලෙසසෙනං නවලොකුත්තරධම්මානං මහාබලවභාවතො මහොඝසදිසෙන අග්ගමග්ගෙන යො අපානුදි <pb V=1.50/> විජිතාවී අපෙතභෙරවො දන්තො, සො පරිනිබ්බුතො ඨිතත්තොති යොජනා। තං සුත්වා මාරො “ජානාති මං සමණො”ති තත්ථෙවන්තරධායීති।
cen:භල්ලියත්ථෙරගාථාවණ්ණනා නිට්ඨිතා।
sub:8:වීරත්ථෙරගාථාවණ්ණනා
bod:<b>යො</b> <pb P=1.52/> <b>දුද්දමියො</b>ති ආයස්මතො වීරත්ථෙරස්ස ගාථා। කා උප්පත්ති? අයං කිර ඉතො එකනවුතෙ කප්පෙ විපස්සිස්ස භගවතො වසනආවාසං පටිජග්ගි। එකදිවසඤ්ච සින්ධුවාරපුප්ඵසදිසානි නිග්ගුණ්ඨිපුප්ඵානි ගහෙත්වා භගවන්තං පූජෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉතො පඤ්චතිංසෙ කප්පෙ ඛත්තියකුලෙ නිබ්බත්තිත්වා මහාපතාපො නාම රාජා අහොසි චක්කවත්තී। සො ධම්මෙන සමෙන රජ්ජං කාරෙන්තො සත්තෙ සග්ගමග්ගෙ පතිට්ඨාපෙසි। පුන ඉමස්මිං කප්පෙ කස්සපස්ස භගවතො කාලෙ මහාවිභවො සෙට්ඨි හුත්වා කපණද්ධිකාදීනං දානං දෙන්තො සඞ්ඝස්ස ඛීරභත්තං අදාසි। එවං තත්ථ තත්ථ දානමයං පුඤ්ඤසම්භාරං කරොන්තො ඉතරඤ්ච නිබ්බානත්ථං සම්භරන්තො දෙවමනුස්සෙසු සංසරිත්වා ඉමස්මිං බුද්ධුප්පාදෙ සාවත්ථිනගරෙ රඤ්ඤො පසෙනදිස්ස අමච්චකුලෙ නිබ්බත්ති, “වීරො”තිස්ස නාමං අකංසු। සො වයප්පත්තො නාමානුගතෙහි පත්තබලජවාදිගුණෙහි සමන්නාගතො සඞ්ගාමසූරො හුත්වා මාතාපිතූහි නිබන්ධවසෙන කාරිතෙ දාරපරිග්ගහෙ එකංයෙව පුත්තං ලභිත්වා පුබ්බහෙතුනා චොදියමානො කාමෙසු සංසාරෙ ච ආදීනවං දිස්වා සංවෙගජාතො පබ්බජිත්වා ඝටෙන්තො වායමන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.21.21-24) –
gax:“විපස්සිස්ස භගවතො, ආසිමාරාමිකො අහං।
gae:නිග්ගුණ්ඨිපුප්ඵං පග්ගය්හ, බුද්ධස්ස අභිරොපයිං॥
gax:“එකනවුතිතො <pb M=1.62/> කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“පඤ්චවීසෙ ඉතො කප්පෙ, එකො ආසිං ජනාධිපො।
gae:මහාපතාපනාමෙන, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:එවං පන අරහත්තං පත්වා ඵලසමාපත්තිසුඛෙන වීතිනාමෙන්තං ථෙරං පුරාණදුතියිකා උප්පබ්බාජෙතුකාමා <pb V=1.51/> අන්තරන්තරා නානානයෙහි පලොභෙතුං පරක්කමන්තී එකදිවසං දිවාවිහාරට්ඨානං ගන්ත්වා ඉත්ථිකුත්තාදීනි දස්සෙතුං ආරභි। අථායස්මා වීරො “මං පලොභෙතුකාමා සිනෙරුං මකසපක්ඛවාතෙන චාලෙතුකාමා විය යාව බාලා වතායං <pb P=1.53/> ඉත්ථී”ති තස්සා කිරියාය නිරත්ථකභාවං දීපෙන්තො <b>“යො දුද්දමියො”</b>ති ගාථං අභාසි।
bod:8:තත්ථ <b>යො දුද්දමියො</b>තිආදීනං පදානං අත්ථො හෙට්ඨා වුත්තොයෙව। ඉදං පනෙත්ථ යොජනාමත්තං <b>යො</b> පුබ්බෙ අදන්ත කිලෙසතාය පච්චත්ථිකෙහි වා සඞ්ගමසීසෙ දමෙතුං ජෙතුං අසක්කුණෙය්යතාය<b>දුද්දමියො,</b> ඉදානි පන උත්තමෙන දමෙන දන්තො චතුබ්බිධසම්මප්පමධානවීරියසම්පත්තියා <b>වීරො,</b> වුත්තනයෙනෙව සන්තුසිතො විතිණ්ණකඞ්ඛො විජිතාවී අපෙතලොමහංසො <b>වීරො</b> වීරනාමකො අනවසෙසතො කිලෙසපරිනිබ්බානෙන <b>පරිනිබ්බුතො,</b> තතො එව ඨිතසභාවො, න තාදිසානං සතෙනපි සහස්සෙනපි චාලනීයොති। තං සුත්වා සා ඉත්ථී – “මය්හං සාමිකෙ එවං පටිපන්නෙ කො මය්හං ඝරාවාසෙන අත්ථො”ති සංවෙගජාතා භික්ඛුනීසු පබ්බජිත්වා නචිරස්සෙව තෙවිජ්ජා අහොසීති।
cen:වීරත්ථෙරගාථාවණ්ණනා නිට්ඨිතා।
sub:9:පිලින්දවච්ඡත්ථෙරගාථාවණ්ණනා
bod:<b>ස්වාගත</b>න්ති <pb M=1.63/> ආයස්මතො පිලින්දවච්ඡත්ථෙරස්ස ගාථා। කා උප්පත්ති? අයං කිර පදුමුත්තරබුද්ධකාලෙ හංසවතීනගරෙ මහාභොගකුලෙ නිබ්බත්තො හෙට්ඨා වුත්තනයෙනෙව සත්ථු සන්තිකෙ ධම්මං සුණන්තො සත්ථාරං එකං භික්ඛුං දෙවතානං පියමනාපභාවෙන අග්ගට්ඨානෙ ඨපෙන්තං දිස්වා තං ඨානන්තරං පත්ථෙත්වා යාවජීවං කුසලං කත්වා තතො චුතො දෙවමනුස්සෙසු සංසරන්තො සුමෙධස්ස භගවතො කාලෙ මනුස්සලොකෙ නිබ්බත්තිත්වා භගවති පරිනිබ්බුතෙ සත්ථු ථූපස්ස පූජං කත්වා සඞ්ඝෙ ච මහාදානං පවත්තෙත්වා තතො චුතො දෙවමනුස්සෙසු එව සංසරන්තො අනුප්පන්නෙ බුද්ධෙ චක්කවත්තී රාජා හුත්වා මහාජනං පඤ්චසු සීලෙසු පතිට්ඨාපෙත්වා සග්ගපරායණං අකාසි। සො අනුප්පන්නෙයෙව අම්හාකං භගවති සාවත්ථියං බ්රාහ්මණගෙහෙ නිබ්බත්ති। “පිලින්දො”තිස්ස නාමං අකංසු। වච්ඡොති පන ගොත්තං <pb P=1.54/>। තෙන සො අපරභාගෙ “පිලින්දවච්ඡො”ති පඤ්ඤායිත්ථ। සංසාරෙ පන සංවෙගබහුලතාය පරිබ්බාජකපබ්බජ්ජං පබ්බජිත්වා චූළගන්ධාරං නාම විජ්ජං සාධෙත්වා තාය විජ්ජාය ආකාසචාරී පරචිත්තවිදූ ච හුත්වා රාජගහෙ ලාභග්ගයසග්ගප්පත්තො පටිවසති।
bod:අථ <pb V=1.52/> යදා අම්හාකං භගවා අභිසම්බුද්ධො හුත්වා අනුක්කමෙන රාජගහං උපගතො, තතො පට්ඨාය බුද්ධානුභාවෙන තස්ස සා විජ්ජා න සම්පජ්ජති, අත්තනො කිච්චං න සාධෙති। සො චින්තෙසි – “සුතං ඛො පන මෙතං ආචරියපාචරියානං භාසමානානං ‘යත්ථ මහාගන්ධාරවිජ්ජා ධරති, තත්ථ චූළගන්ධාරවිජ්ජා න සම්පජ්ජතී’ති, සමණස්ස පන ගොතමස්ස ආගතකාලතො පට්ඨාය නායං මම විජ්ජා සම්පජ්ජති, නිස්සංසයං සමණො ගොතමො මහාගන්ධාරවිජ්ජං ජානාති, යංනූනාහං තං පයිරුපාසිත්වා තස්ස සන්තිකෙ තං විජ්ජං පරියාපුණෙය්ය”න්ති। සො භගවන්තං උපසඞ්කමිත්වා එතදවොච – “අහං, මහාසමණ, තව සන්තිකෙ එකං විජ්ජං පරියාපුණිතුකාමො, ඔකාසං මෙ කරොහී”ති। භගවා “තෙන හි පබ්බජා”ති ආහ। සො “විජ්ජාය පරිකම්මං පබ්බජ්ජා”ති මඤ්ඤමානො පබ්බජි। තස්ස භගවා ධම්මං කථෙත්වා චරිතානුකූලං කම්මට්ඨානං අදාසි। සො උපනිස්සයසම්පන්නතාය නචිරස්සෙව විපස්සනං වඩ්ඪෙත්වා අරහත්තං පාපුණි। යා පන පුරිමජාතියං <pb M=1.64/> තස්සොවාදෙ ඨත්වා සග්ගෙ නිබ්බත්තා දෙවතා, තං කතඤ්ඤුතං නිස්සාය සඤ්ජාතබහුමානා සායං පාතං ථෙරං පයිරුපාසිත්වා ගච්ඡන්ති। තස්මා ථෙරො දෙවතානං පියමනාපතාය අග්ගතං පත්තො। තෙන වුත්තං <b>අපදානෙ</b> (අප॰ ථෙර 1.2.55-67) –
gax:“නිබ්බුතෙ ලොකනාථම්හි, සුමෙධෙ අග්ගපුග්ගලෙ।
gae:පසන්නචිත්තො සුමනො, ථූපපූජං අකාසහං॥
gax:“යෙ ච ඛීණාසවා තත්ථ, ඡළභිඤ්ඤා මහිද්ධිකා।
gae:තෙහං තත්ථ සමානෙත්වා, සඞ්ඝභත්තං අකාසහං॥
gax:“සුමෙධස්ස භගවතො, උපට්ඨාකො තදා අහු।
gae:සුමෙධො නාම නාමෙන, අනුමොදිත්ථ සො තදා॥
gax:“තෙන චිත්තප්පසාදෙන, විමානං උපපජ්ජහං।
gae:ඡළාසීතිසහස්සානි, අච්ඡරායො රමිංසු මෙ॥
gax:“මමෙව අනුවත්තන්ති, සබ්බකාමෙහි තා සදා।
gae:අඤ්ඤෙ දෙවෙ අභිභොමි, පුඤ්ඤකම්මස්සිදං ඵලං॥
gax:“පඤ්චවීසම්හි කප්පම්හි, වරුණො නාම ඛත්තියො।
gae:විසුද්ධභොජනො ආසිං, චක්කවත්තී අහං තදා॥
gax:“න තෙ බීජං පවප්පන්ති, නපි නීයන්ති නඞ්ගලා।
gae:අකට්ඨපාකිමං සාලිං, පරිභුඤ්ජන්ති මානුසා॥
gax:“තත්ථ රජ්ජං කරිත්වාන, දෙවත්තං පුන ගච්ඡහං।
gae:තදාපි එදිසා මය්හං, නිබ්බත්තා භොගසම්පදා॥
gax:“න මං මිත්තා අමිත්තා වා, හිංසන්ති සබ්බපාණිනො।
gae:සබ්බෙසම්පි පියො හොමි, පුඤ්ඤකම්මස්සිදං ඵලං॥
gax:“තිංසකප්පසහස්සම්හි <pb V=1.53/>, යං දානමදදිං තදා।
gae:දුග්ගතිං නාභිජානාමි, ගන්ධාලෙපස්සිදං ඵලං॥
gax:“ඉමස්මිං භද්දකෙ කප්පෙ, එකො ආසිං ජනාධිපො।
gae:මහානුභාවො රාජාහං, චක්කවත්තී මහබ්බලො॥
gax:“සොහං <pb M=1.65/> පඤ්චසු සීලෙසු, ඨපෙත්වා ජනතං බහුං।
gae:පාපෙත්වා සුගතිංයෙව, දෙවතානං පියො අහුං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:තථා දෙවතාහි අතිවිය පියායිතබ්බභාවතො ඉමං ථෙරං භගවා දෙවතානං පියමනාපභාවෙන අග්ගට්ඨානෙ ඨපෙසි – “එතදග්ගං, භික්ඛවෙ, මම සාවකානං භික්ඛූනං දෙවතානං පියමනාපානං යදිදං පිලින්දවච්ඡො”ති (අ॰ නි॰ 1.209, 215) සො <pb P=1.55/> එකදිවසං භික්ඛුසඞ්ඝමජ්ඣෙ නිසින්නො අත්තනො ගුණෙ පච්චවෙක්ඛිත්වා තෙසං කාරණභූතං විජ්ජානිමිත්තං භගවතො සන්තිකෙ ආගමනං පසංසන්තො <b>“ස්වාගතං නාපගත”</b>න්ති ගාථං අභාසි।
bod:9:තත්ථ <b>ස්වාගත</b>න්ති සුන්දරං ආගමනං, ඉදං මමාති සම්බන්ධො। අථ වා <b>ස්වාගත</b>න්ති සුට්ඨු ආගතං, මයාති විභත්ති විපරිණාමෙතබ්බා। <b>නාපගත</b>න්ති න අපගතං හිතාභිවුද්ධිතො න අපෙතං। <b>නයිදං දුමන්තිතං මමා</b>ති ඉදං මම දුට්ඨු කථිතං, දුට්ඨු වා වීමංසිතං න හොති। ඉදං වුත්තං හොති – යං භගවතො සන්තිකෙ මමාගමනං, යං වා මයා තත්ථ ආගතං, තං ස්වාගතං, ස්වාගතත්තායෙව න දුරාගතං। යං “භගවතො සන්තිකෙ ධම්මං සුත්වා පබ්බජිස්සාමී”ති මම මන්තිතං ගදිතං කථිතං, චිත්තෙන වා වීමංසිතං ඉදම්පි න දුම්මන්තින්ති। ඉදානි තත්ථ කාරණං දස්සෙන්තො <b>“සංවිභත්තෙසූ”</b>තිආදිමාහ। <b>සංවිභත්තෙසූ</b>ති පකාරතො විභත්තෙසු। <b>ධම්මෙසූ</b>ති ඤෙය්යධම්මෙසු සමථධම්මෙසු වා, නානාතිත්ථියෙහි පකතිආදිවසෙන, සම්මාසම්බුද්ධෙහි දුක්ඛාදිවසෙන සංවිභජිත්වා වුත්තධම්මෙසු। <b>යං සෙට්ඨං තදුපාගමි</b>න්ති යං තත්ථ සෙට්ඨං, තං චතුසච්චධම්මං, තස්ස වා බොධකං සාසනධම්මං උපාගමිං, “අයං ධම්මො අයං විනයො”ති උපගච්ඡිං। සම්මාසම්බුද්ධෙහි එව වා කුසලාදිවසෙන ඛන්ධාදිවසෙන යථාසභාවතො සංවිභත්තෙසු සභාවධම්මෙසු යං තත්ථ සෙට්ඨං උත්තමං පවරං, තං මග්ගඵලනිබ්බානධම්මං උපාගමිං, අත්තපච්චක්ඛතො උපගච්ඡිං සච්ඡාකාසිං, තස්මා ස්වාගතං මම න අපගතං සුමන්තිතං න දුම්මන්තිතන්ති යොජනා।
cen:පිලින්දවච්ඡත්ථෙරගාථාවණ්ණනා නිට්ඨිතා।
sub:10:පුණ්ණමාසත්ථෙරගාථාවණ්ණනා
bod:<b>විහරි</b> <pb M=1.66/> <pb V=1.54/> <pb P=1.56/> <b>අපෙක්ඛ</b>න්ති ආයස්මතො පුණ්ණමාසත්ථෙරස්ස ගාථා। කා උප්පත්ති? සො කිර විපස්සිස්ස භගවතො කාලෙ චක්කවාකයොනියං නිබ්බත්තො භගවන්තං ගච්ඡන්තං දිස්වා පසන්නමානසො අත්තනො මුඛතුණ්ඩකෙන සාලපුප්ඵං ගහෙත්වා පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉතො සත්තරසෙ කප්පෙ අට්ඨක්ඛත්තුං චක්කවත්තී රාජා අහොසි। ඉමස්මිං පන කප්පෙ කස්සපස්ස භගවතො සාසනෙ ඔසක්කමානෙ කුටුම්බියකුලෙ නිබ්බත්තිත්වා පබ්බජිත්වා සමණධම්මං කත්වා තතො චුතො දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථිනගරෙ සමිද්ධිස්ස නාම බ්රාහ්මණස්ස පුත්තො හුත්වා නිබ්බත්ති। තස්ස ජාතදිවසෙ තස්මිං ගෙහෙ සබ්බා රිත්තකුම්භියො සුවණ්ණමාසානං පුණ්ණා අහෙසුං। තෙනස්ස <b>පුණ්ණමාසො</b>ති නාමං අකංසු। සො වයප්පත්තො බ්රාහ්මණවිජ්ජාසු නිප්ඵත්තිං පත්වා විවාහකම්මං කත්වා එකං පුත්තං ලභිත්වා උපනිස්සයසම්පන්නතාය ඝරාවාසං ජිගුච්ඡන්තො භගවන්තං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා ලද්ධූපසම්පදො පුබ්බකිච්චසම්පන්නො චතුසච්චකම්මට්ඨානෙ යුත්තප්පයුත්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.7.13-19) –
gax:“සින්ධුයා නදියා තීරෙ, චක්කවාකො අහං තදා।
gae:සුද්ධසෙවාලභක්ඛොහං, පාපෙසු ච සුසඤ්ඤතො॥
gax:“අද්දසං විරජං බුද්ධං, ගච්ඡන්තං අනිලඤ්ජසෙ।
gae:තුණ්ඩෙන සාලං පග්ගය්හ, විපස්සිස්සාභිරොපයිං॥
gax:“යස්ස සද්ධා තථාගතෙ, අචලා සුප්පතිට්ඨිතා।
gae:තෙන චිත්තප්පසාදෙන, දුග්ගතිං සො න ගච්ඡති॥
gax:“ස්වාගතං වත මෙ ආසි, බුද්ධසෙට්ඨස්ස සන්තිකෙ।
gae:විහඞ්ගමෙන සන්තෙන, සුබීජං රොපිතං මයා॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“සුචාරුදස්සනා <pb M=1.67/> නාම, අට්ඨෙතෙ එකනාමකා।
gae:කප්පෙ සත්තරසෙ ආසුං, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථස්ස පුරාණදුතියිකා තං පලොභෙතුකාමා අලඞ්කතපටියත්තා පුත්තෙන සද්ධිං උපගන්ත්වා පියාලාපභාවාදිකෙහි <pb V=1.55/> භාවවිවරණකම්මං නාම කාතුං ආරභි। ථෙරො තස්සා කාරණං දිස්වා අත්තනො කත්ථචිපි අලග්ගභාවං පකාසෙන්තො <b>“විහරි අපෙක්ඛ”</b>න්ති ගාථං අභාසි।
bod:10:තත්ථ <b>විහරී</b>ති විසෙසතො හරි අපහරි අපනෙසි। <b>අපෙක්ඛ</b>න්ති තණ්හං। <b>ඉධා</b>ති ඉමස්මිං ලොකෙ අත්තභාවෙ වා। <b>හුර</b>න්ති අපරස්මිං අනාගතෙ අත්තභාවෙ වා। <b>ඉධා</b>ති වා අජ්ඣත්තිකෙසු ආයතනෙසු। <b>හුර</b>න්ති බාහිරෙසු <pb P=1.57/>। <b>වා</b>-සද්දො සමුච්චයත්ථො “අපදා වා ද්විපදා වා”තිආදීසු (ඉතිවු॰ 90; අ॰ නි॰ 4.34; 5.32) විය। <b>යො</b>ති අත්තානමෙව පරං විය දස්සෙති। <b>වෙදගූ</b>ති වෙදෙන ගතො මග්ගඤාණෙන නිබ්බානං ගතො අධිගතො, චත්තාරි වා සච්චානි පරිඤ්ඤාපහානසච්ඡිකිරියාභාවනාභිසමයවසෙන අභිසමෙච්ච ඨිතො। <b>යතත්තො</b>ති මග්ගසංවරෙන සංයතසභාවො, සම්මාවායාමෙන වා සංයතසභාවො। <b>සබ්බෙසු ධම්මෙසු අනූපලිත්තො</b>ති සබ්බෙසු ආරම්මණෙසු ධම්මෙසු තණ්හාදිට්ඨිලෙපවසෙන න උපලිත්තො, තෙන ලාභාදිලොකධම්මෙ සමතික්කමං දස්සෙති। <b>ලොකස්සා</b>ති උපාදානක්ඛන්ධපඤ්චකස්ස। තඤ්හි ලුජ්ජනපලුජ්ජනට්ඨෙන ලොකො। <b>ජඤ්ඤා</b>ති ජානිත්වා। <b>උදයබ්බයඤ්චා</b>ති උප්පාදඤ්චෙව වයඤ්ච, එතෙන යථාවුත්තගුණානං පුබ්බභාගපටිපදං දස්සෙති। අයං පනෙත්ථ අත්ථො – යො සකලස්ස ඛන්ධාදිලොකස්ස සමපඤ්ඤාසාය ආකාරෙහි උදයබ්බයං ජානිත්වා වෙදගූ යතත්තො කත්ථචි අනුපලිත්තො, සො සබ්බත්ථ අපෙක්ඛං විනෙය්ය සන්තුසිතො තාදිසානං විප්පකාරානං න කිඤ්චි මඤ්ඤති, තස්මා ත්වං අන්ධබාලෙ යථාගතමග්ගෙනෙව ගච්ඡාති। අථ සා ඉත්ථී “අයං සමණො මයි පුත්තෙ ච නිරපෙක්ඛො, න සක්කා ඉමං පලොභෙතු”න්ති පක්කාමි।
cen:පුණ්ණමාසත්ථෙරගාථාවණ්ණනා නිට්ඨිතා।
cen:පරමත්ථදීපනියා ථෙරගාථාසංවණ්ණනාය
cen:පඨමවග්ගවණ්ණනා නිට්ඨිතා।
tit:2:දුතියවග්ගො
sub:1:චූළවච්ඡත්ථෙරගාථාවණ්ණනා
bod:<b>පාමොජ්ජබහුලො</b>ති <pb M=1.68/> <pb V=1.56/> ආයස්මතො චූළවච්ඡත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ දලිද්දකුලෙ නිබ්බත්තිත්වා පරෙසං භතියා ජීවිකං කප්පෙන්තො භගවතො සාවකං සුජාතං නාම ථෙරං පංසුකූලං පරියෙසන්තං දිස්වා පසන්නමානසො උපසඞ්කමිත්වා වත්ථං දත්වා පඤ්චපතිට්ඨිතෙන වන්දි। සො තෙන පුඤ්ඤකම්මෙන තෙත්තිංසක්ඛත්තුං දෙවරජ්ජං කාරෙසි। සත්තසත්තතික්ඛත්තුං චක්කවත්තී රාජා <pb P=1.58/> අහොසි। අනෙකවාරං පදෙසරාජා। එවං දෙවමනුස්සෙසු සංසරන්තො කස්සපස්ස භගවතො සාසනෙ ඔසක්කමානෙ පබ්බජිත්වා සමණධම්මං කත්වා එකං බුද්ධන්තරං දෙවමනුස්සගතීසු අපරාපරං පරිවත්තන්තො අම්හාකං භගවතො කාලෙ කොසම්බියං බ්රාහ්මණකුලෙ නිබ්බත්ති। <b>චූළවච්ඡො</b>තිස්ස නාමං අහොසි। සො වයප්පත්තො බ්රාහ්මණසිප්පෙසු නිප්ඵත්තිං ගතො බුද්ධගුණෙ සුත්වා පසන්නමානසො භගවන්තං උපසඞ්කමි, තස්ස භගවා ධම්මං කථෙසි। සො පටිලද්ධසද්ධො පබ්බජිත්වා ලද්ධූපසම්පදො කතපුබ්බකිච්චො චරිතානුකූලං කම්මට්ඨානං ගහෙත්වා භාවෙන්තො විහරි। තෙන ච සමයෙන කොසම්බිකා භික්ඛූ භණ්ඩනජාතා අහෙසුං। තදා චූළවච්ඡත්ථෙරො උභයෙසං භික්ඛූනං ලද්ධිං අනාදාය භගවතා දින්නොවාදෙ ඨත්වා විපස්සනං බ්රූහෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.50.31-40) –
gax:“පදුමුත්තරභගවතො, සුජාතො නාම සාවකො।
gae:පංසුකූලං ගවෙසන්තො, සඞ්කාරෙ චරතී තදා॥
gax:“නගරෙ හංසවතියා, පරෙසං භතකො අහං।
gae:උපඩ්ඪුදුස්සං දත්වාන, සිරසා අභිවාදයිං॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“තෙත්තිංසක්ඛත්තුං දෙවින්දො, දෙවරජ්ජමකාරයිං।
gae:සත්තසත්තතික්ඛත්තුඤ්ච, චක්කවත්තී අහොසහං॥
gax:“පදෙසරජ්ජං <pb M=1.69/> <pb V=1.57/> විපුලං, ගණනාතො අසඞ්ඛියං।
gae:උපඩ්ඪදුස්සදානෙන, මොදාමි අකුතොභයො॥
gax:“ඉච්ඡමානො චහං අජ්ජ, සකානනං සපබ්බතං।
gae:ඛොමදුස්සෙහි ඡාදෙය්යං, අඩ්ඪුදුස්සස්සිදං ඵලං॥
gax:“සතසහස්සිතො කප්පෙ, යං දානමදදිං තදා।
gae:දුග්ගතිං නාභිජානාමි, අඩ්ඪුදුස්සස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථ චූළවච්ඡත්ථෙරො අරහත්තං පත්වා තෙසං භික්ඛූනං කලහාභිරතියා සකත්ථවිනාසං දිස්වා ධම්මසංවෙගප්පත්තො, අත්තනො ච පත්තවිසෙසං පච්චවෙක්ඛිත්වා පීතිසොමනස්සවසෙන <b>“පාමොජ්ජබහුලො”</b>ති ගාථං අභාසි।
bod:11:තත්ථ <b>පාමොජ්ජබහුලො</b>ති සුපරිසුද්ධසීලතාය විප්පටිසාරාභාවතො අධිකුසලෙසු ධම්මෙසු අභිරතිවසෙන පමොදබහුලො। තෙනෙවාහ <b>“ධම්මෙ බුද්ධප්පවෙදිතෙ”</b>ති। තත්ථ <b>ධම්මෙ</b>ති। සත්තතිංසාය බොධිපක්ඛියධම්මෙ නවවිධෙ වා ලොකුත්තරධම්මෙ। සො හි සබ්බඤ්ඤුබුද්ධෙන සාමුක්කංසිකාය දෙසනාය පකාසිතත්තා සාතිසයං බුද්ධප්පවෙදිතො නාම। තස්ස පන අධිගමූපායභාවතො දෙසනාධම්මොපි ඉධ ලබ්භතෙව। <b>පදං සන්ත</b>න්ති නිබ්බානං සන්ධාය වදති। එවරූපො හි භික්ඛු සන්තං පදං සන්තං කොට්ඨාසං සබ්බසඞ්ඛාරානං උපසමභාවතො <b>සඞ්ඛාරූපසමං</b> පරමසුඛතාය <b>සුඛං</b> නිබ්බානං අධිගච්ඡති වින්දතියෙව। පරිසුද්ධසීලො හි භික්ඛු විප්පටිසාරාභාවෙන පාමොජ්ජබහුලො සද්ධම්මෙ යුත්තප්පයුත්තො විමුත්තිපරියොසානා සබ්බසම්පත්තියො පාපුණාති। යථාහ – “අවිප්පටිසාරත්ථානි ඛො <pb P=1.59/>, ආනන්ද, කුසලානි සීලානි, අවිප්පටිසාරො පාමොජ්ජත්ථායා”තිආදි (අ॰ නි॰ 10.1)। අථ වා <b>පාමොජ්ජබහුලො</b>ති සම්මාසම්බුද්ධො භගවා, ස්වාක්ඛාතො ධම්මො, සුප්පටිපන්නො සඞ්ඝොති රතනත්තයං සන්ධාය පමොදබහුලො। තත්ථ පන සො පමොදබහුලො කිං වා කරොතීති ආහ “ධම්මෙ බුද්ධප්පවෙදිතෙ”තිආදි। සද්ධාසම්පන්නස්ස හි සප්පුරිසසංසෙවනසද්ධම්මස්සවනයොනිසොමනසිකාරධම්මානුධම්මපටිපත්තීනං සුඛෙනෙව සම්භවතො සම්පත්තියො හත්ථගතා <pb M=1.70/> එව හොන්ති, යථාහ – “සද්ධාජාතො උපසඞ්කමති, උපසඞ්කමන්තො පයිරුපාසතී”තිආදි (ම॰ නි॰ 2.183)।
cen:චූළවච්ඡත්ථෙරගාථාවණ්ණනා නිට්ඨිතා।
sub:2:මහාවච්ඡත්ථෙරගාථාවණ්ණනා
bod:<b>පඤ්ඤාබලී</b>ති <pb V=1.58/> ආයස්මතො මහාවච්ඡත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො භික්ඛුසඞ්ඝස්ස ච පානීයදානමදාසි। පුන සිඛිස්ස භගවතො කාලෙ උපාසකො හුත්වා විවට්ටූපනිස්සයං බහුං පුඤ්ඤකම්මං අකාසි, සො තෙහි පුඤ්ඤකම්මෙහි තත්ථ තත්ථ සුගතීසුයෙව සංසරන්තො ඉමස්මිං බුද්ධුප්පාදෙ මගධරට්ඨෙ නාළකගාමෙ සමිද්ධිස්ස නාම බ්රාහ්මණස්ස පුත්තො හුත්වා නිබ්බත්ති। තස්ස <b>මහාවච්ඡො</b>ති නාමං අහොසි। සො වයප්පත්තො ආයස්මතො සාරිපුත්තස්ස භගවතො සාවකභාවං සුත්වා “සොපි නාම මහාපඤ්ඤො। යස්ස සාවකත්තං උපාගතො, සො එව මඤ්ඤෙ ඉමස්මිං ලොකෙ අග්ගපුග්ගලො”ති භගවති සද්ධං උප්පාදෙත්වා සත්ථු සන්තිකෙ පබ්බජිත්වා කම්මට්ඨානං අනුයුඤ්ජන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.50.51-56) –
gax:“පදුමුත්තරබුද්ධස්ස, භික්ඛුසඞ්ඝෙ අනුත්තරෙ।
gae:පසන්නචිත්තො සුමනො, පානීයඝටමපූරයිං॥
gax:“පබ්බතග්ගෙ දුමග්ගෙ වා, ආකාසෙ වාථ භූමියං।
gae:යදා පානීයමිච්ඡාමි, ඛිප්පං නිබ්බත්තතෙ මම॥
gax:“සතසහස්සිතො කප්පෙ, යං දානමදදිං තදා।
gae:දුග්ගතිං නාභිජානාමි, දකදානස්සිදං ඵලං॥
gax:“කිලෙසා ඣාපිතා මය්හං…පෙ॰… භවා සබ්බෙ සමූහතා।
gae:ඡළභිඤ්ඤා සච්ඡිකතා, කතං බුද්ධස්ස සාසන”න්ති॥
bod:එවං <pb P=1.60/> පන අරහත්තං පත්වා විමුත්තිසුඛං අනුභවන්තො සාසනස්ස නිය්යානිකභාවවිභාවනෙන සබ්රහ්මචාරීනං උස්සාහජනනත්ථං <b>“පඤ්ඤාබලී”</b>ති ගාථං අභාසි।
bod:12:තත්ථ <pb M=1.71/> <b>පඤ්ඤාබලී</b>ති පාරිහාරියපඤ්ඤාය විපස්සනාපඤ්ඤාය ච වසෙන අභිණ්හසො සාතිසයෙන පඤ්ඤාබලෙන සමන්නාගතො। <b>සීලවතූපපන්නො</b>ති උක්කංසගතෙන චතුපාරිසුද්ධිසීලෙන, ධුතධම්මසඞ්ඛාතෙහි වතෙහි ච උපපන්නො සමන්නාගතො। <b>සමාහිතො</b>ති උපචාරප්පනාභෙදෙන සමාධිනා සමාහිතො। <b>ඣානරතො</b>ති තතො එව ආරම්මණූපනිජ්ඣානෙ ලක්ඛණූපනිජ්ඣානෙ ච රතො සතතාභියුත්තො। සබ්බකාලං සතියා අවිප්පවාසවසෙන <b>සතිමා। යදත්ථිය</b>න්ති අත්ථතො අනපෙතං අත්ථියං, යෙන අත්ථියං යදත්ථියං। යථා පච්චයෙ පරිභුඤ්ජන්තස්ස පරිභුඤ්ජනං අත්ථියං හොති, තථා <pb V=1.59/> <b>භොජනං භුඤ්ජමානො</b>। සාමිපරිභොගෙන හි තං අත්ථියං හොති දායජ්ජපරිභොගෙන වා, න අඤ්ඤථා භොජනන්ති ච නිදස්සනමත්තං දට්ඨබ්බං। භුඤ්ජියති පරිභුඤ්ජියතීති වා භොජනං, චත්තාරො පච්චයා। “යදත්ථික”න්ති වා පාඨො। යදත්ථං යස්සත්ථාය සත්ථාරා පච්චයා අනුඤ්ඤාතා, තදත්ථං කායස්ස ඨිතිආදිඅත්ථං, තඤ්ච අනුපාදිසෙසනිබ්බානත්ථං। තස්මා අනුපාදාපරිනිබ්බානත්ථං භොජනපච්චයෙ භුඤ්ජමානො තතො එව <b>කඞ්ඛෙථ කාලං</b> අත්තනො අනුපාදාපරිනිබ්බානකාලං ආගමෙය්ය। <b>ඉධ</b> ඉමස්මිං සාසනෙ <b>වීතරාගො</b>। බාහිරකස්ස පන කාමෙසු වීතරාගස්ස ඉදං නත්ථීති අධිප්පායො।
cen:මහාවච්ඡත්ථෙරගාථාවණ්ණනා නිට්ඨිතා।
sub:3:වනවච්ඡත්ථෙරගාථාවණ්ණනා
bod:<b>නීලබ්භවණ්ණා</b>ති ආයස්මතො වනවච්ඡත්ථෙරස්ස ගාථා। කා උප්පත්ති? සො කිර අත්ථදස්සිනො භගවතො කාලෙ කච්ඡපයොනියං නිබ්බත්තො විනතාය නාම නදියා වසති। තස්ස ඛුද්දකනාවප්පමාණො අත්තභාවො අහොසි। සො කිර එකදිවසං භගවන්තං <pb P=1.61/> නදියා තීරෙ ඨිතං දිස්වා, “පාරං ගන්තුකාමො මඤ්ඤෙ භගවා”ති අත්තනො පිට්ඨියං ආරොපෙත්වා නෙතුකාමො පාදමූලෙ නිපජ්ජි। භගවා තස්ස අජ්ඣාසයං ඤත්වා තං අනුකම්පන්තො ආරුහි। සො පීතිසොමනස්සජාතො සොතං ඡින්දන්තො ජියාය වෙගෙන ඛිත්තසරො විය තාවදෙව පරතීරං පාපෙසි। භගවා තස්ස පුඤ්ඤස්ස ඵලං එතරහි නිබ්බත්තනකසම්පත්තිඤ්ච බ්යාකරිත්වා පක්කාමි। සො <pb M=1.72/> තෙන පුඤ්ඤකම්මෙන දෙවමනුස්සෙසු සංසරන්තො අනෙකසතක්ඛත්තුං තාපසපබ්බජ්ජං පබ්බජිත්වා අරඤ්ඤවාසීයෙව අහොසි। පුන කස්සපබුද්ධකාලෙ කපොතයොනියං නිබ්බත්තිත්වා අරඤ්ඤෙ විහරන්තං මෙත්තාවිහාරිං එකං භික්ඛුං දිස්වා චිත්තං පසාදෙසි।
bod:තතො පන චුතො බාරාණසියං කුලගෙහෙ නිබ්බත්තිත්වා වයප්පත්තො සංවෙගජාතො පබ්බජිත්වා විවට්ටූපනිස්සයං බහුං පුඤ්ඤකම්මං උපචිනි। එවං තත්ථ තත්ථ දෙවමනුස්සෙසු සංසරිත්වා ඉමස්මිං බුද්ධුප්පාදෙ කපිලවත්ථුනගරෙ වච්ඡගොත්තස්ස නාම බ්රාහ්මණස්ස ගෙහෙ පටිසන්ධිං ගණ්හි। තස්ස මාතා පරිපක්කගබ්භා අරඤ්ඤං දස්සනත්ථාය සඤ්ජාතදොහළා අරඤ්ඤං පවිසිත්වා විචරති, තාවදෙවස්සා කම්මජවාතා චලිංසු, තිරොකරණිං පරික්ඛිපිත්වා අදංසු। සා ධඤ්ඤපුඤ්ඤලක්ඛණං පුත්තං විජායි। සො බොධිසත්තෙන සහ පංසුකීළිකසහායො අහොසි। “වච්ඡො”තිස්ස නාමඤ්ච අහොසි। වනාභිරතියා වසෙන <b>වනවච්ඡො</b>ති පඤ්ඤායිත්ථ। අපරභාගෙ මහාසත්තෙ මහාභිනික්ඛමනං නික්ඛමිත්වා <pb V=1.60/> මහාපධානං පදහන්තෙ, “අහම්පි සිද්ධත්ථකුමාරෙන සහ අරඤ්ඤෙ විහරිස්සාමී”ති නික්ඛමිත්වා තාපසපබ්බජ්ජං පබ්බජිත්වා හිමවන්තෙ වසන්තො අභිසම්බුද්ධභාවං සුත්වා භගවතො සන්තිකං උපගන්ත්වා පබ්බජිත්වා කම්මට්ඨානං ගහෙත්වා අරඤ්ඤෙ වසමානො නචිරස්සෙව විපස්සනං උස්සුක්කාපෙත්වා අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.49-148-163) –
gax:“අත්ථදස්සී තු භගවා, සයම්භූ ලොකනායකො।
gae:විනතානදියා තීරං, උපගච්ඡි තථාගතො॥
gax:“උදකා අභිනික්ඛම්ම, කච්ඡපො වාරිගොචරො।
gae:බුද්ධං තාරෙතුකාමොහං, උපෙසිං ලොකනායකං॥
gax:“අභිරූහතු මං බුද්ධො, අත්ථදස්සී මහාමුනි।
gae:අහං තං තාරයිස්සාමි, දුක්ඛස්සන්තකරො තුවං॥
gax:“මම සඞ්කප්පමඤ්ඤාය, අත්ථදස්සී මහායසො।
gae:අභිරූහිත්වා මෙ පිට්ඨිං, අට්ඨාසි ලොකනායකො॥
gax:“යතො <pb M=1.73/> සරාමි අත්තානං, යතො පත්තොස්මි විඤ්ඤුතං।
gae:සුඛං මෙ තාදිසං නත්ථි, ඵුට්ඨෙ පාදතලෙ යථා॥
gax:“උත්තරිත්වාන සම්බුද්ධො, අත්ථදස්සී මහායසො।
gae:නදිතීරම්හි ඨත්වාන, ඉමා ගාථා අභාසථ॥
gax:“යාවතා වත්තතෙ චිත්තං, ගඞ්ගාසොතං තරාමහං।
gae:අයඤ්ච කච්ඡපො රාජා, තාරෙසි මම පඤ්ඤවා॥
gax:“ඉමිනා බුද්ධතරණෙන, මෙත්තචිත්තවතාය ච।
gae:අට්ඨාරසෙ කප්පසතෙ, දෙවලොකෙ රමිස්සති॥
gax:“දෙවලොකා ඉධාගන්ත්වා, සුක්කමූලෙන චොදිතො।
gae:එකාසනෙ නිසීදිත්වා, කඞ්ඛාසොතං තරිස්සති॥
gax:“යථාපි භද්දකෙ ඛෙත්තෙ, බීජං අප්පම්පි රොපිතං।
gae:සම්මාධාරෙ පවෙච්ඡන්තෙ, ඵලං තොසෙති කස්සකං॥
gax:“තථෙවිදං බුද්ධඛෙත්තං, සම්මාසම්බුද්ධදෙසිතං।
gae:සම්මාධාරෙ පවෙච්ඡන්තෙ, ඵලං මං තොසයිස්සති॥
gax:“පධානපහිතත්තොම්හි, උපසන්තො නිරූපධි।
gae:සබ්බාසවෙ පරිඤ්ඤාය, විහරාමි අනාසවො॥
gax:“අට්ඨාරසෙ කප්පසතෙ, යං කම්මමකරිං තදා।
gae:දුග්ගතිං නාභිජානාමි, තරණාය ඉදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:එවං <pb V=1.61/> පන <pb P=1.62/> අරහත්තං පත්වා භගවති කපිලවත්ථුස්මිං විහරන්තෙ තත්ථ ගන්ත්වා සත්ථාරං වන්දිත්වා භික්ඛූහි සමාගතො පටිසන්ථාරවසෙන “කිං, ආවුසො, අරඤ්ඤෙ ඵාසුවිහාරො ලද්ධො”ති පුට්ඨො “රමණීයා, ආවුසො, අරඤ්ඤෙ පබ්බතා”ති අත්තනා වුට්ඨපබ්බතෙ වණ්ණෙන්තො <b>“නීලබ්භවණ්ණා”</b>ති ගාථං අභාසි।
bod:13:තත්ථ <b>නීලබ්භවණ්ණා</b>ති නීලවලාහකනිභා නීලවලාහකසණ්ඨානා ච। <b>රුචිරා</b>ති රුචියා සකිරණා පභස්සරා ච। <b>සීතවාරී</b>ති සීතලසලිලා। <b>සුචින්ධරා</b>ති සුචිසුද්ධභූමිභාගතාය සුද්ධචිත්තානං වා අරියානං <pb M=1.74/> නිවාසනට්ඨානතාය සුචින්ධරා। ගාථාසුඛත්ථඤ්හි සානුනාසිකං කත්වා නිද්දෙසො। “සීතවාරිසුචින්ධරා”තිපි පාඨො, සීතසුචිවාරිධරා සීතලවිමලසලිලාසයවන්තොති අත්ථො। <b>ඉන්දගොපකසඤ්ඡන්නා</b>ති ඉන්දගොපකනාමකෙහි පවාළවණ්ණෙහි රත්තකිමීහි සඤ්ඡාදිතා පාවුස්සකාලවසෙන එවමාහ। කෙචි පන “ඉන්දගොපකනාමානි රත්තතිණානී”ති වදන්ති। අපරෙ “කණිකාරරුක්ඛා”ති। <b>සෙලා</b>ති සිලාමයා පබ්බතා, න පංසුපබ්බතාති අත්ථො। තෙනාහ – “යථාපි පබ්බතො සෙලො”ති (උදා॰ 24)। <b>රමයන්ති ම</b>න්ති මං රමාපෙන්ති, මය්හං විවෙකාභිරත්තිං පරිබ්රූහෙන්ති। එවං ථෙරො අත්තනො චිරකාලපරිභාවිතං අරඤ්ඤාභිරතිං පවෙදෙන්තො තිවිධං විවෙකාභිරතිමෙව දීපෙති। තත්ථ උපධිවිවෙකෙන අඤ්ඤාබ්යාකරණං දීපිතමෙව හොතීති।
cen:වනවච්ඡත්ථෙරගාථාවණ්ණනා නිට්ඨිතා।
sub:4:සිවකසාමණෙරගාථාවණ්ණනා
bod:උපජ්ඣායොති <pb P=1.63/> සිවකස්ස සාමණෙරස්ස ගාථා। කා උප්පත්ති? සො කිර ඉතො එකතිංසෙ කප්පෙ වෙස්සභුස්ස භගවතො කාලෙ කුලගෙහෙ නිබ්බත්තො එකදිවසං කෙනචිදෙව කරණීයෙන අරඤ්ඤං පවිට්ඨො තත්ථ පබ්බතන්තරෙ නිසින්නං වෙස්සභුං භගවන්තං දිස්වා පසන්නචිත්තො උපසඞ්කමිත්වා වන්දිත්වා අඤ්ජලිං පග්ගය්හ අට්ඨාසි। පුන තත්ථ මනොහරානි කාසුමාරිකඵලානි දිස්වා තානි ගහෙත්වා භගවතො උපනෙසි, පටිග්ගහෙසි භගවා අනුකම්පං උපාදාය। සො තෙන පුඤ්ඤකම්මෙන දෙවමනුස්සෙසු සංසරන්තො කස්සපස්ස භගවතො සාසනෙ මාතුලෙ පබ්බජන්තෙ තෙන සද්ධිං පබ්බජිත්වා බහුං විවට්ටූපනිස්සයං කුසලං උපචිනිත්වා ඉමස්මිං බුද්ධුප්පාදෙ වනවච්ඡත්ථෙරස්ස භාගිනෙය්යො හුත්වා නිබ්බත්තො, <b>සිවකො</b>තිස්ස නාමං අහොසි। තස්ස මාතා අත්තනො ජෙට්ඨභාතිකෙ වනවච්ඡෙ සාසනෙ පබ්බජිත්වා පබ්බජිතකිච්චං මත්ථකං පාපෙත්වා අරඤ්ඤෙ විහරන්තෙ තං පවත්තිං සුත්වා පුත්තං ආහ – “තාත <pb V=1.62/> සිවක, ථෙරස්ස සන්තිකෙ පබ්බජිත්වා ථෙරං උපට්ඨහ, මහල්ලකො දානි ථෙරො”ති। සො මාතු <pb M=1.75/> එකවචනෙනෙව ච පුබ්බෙ කතාධිකාරතාය ච මාතුලත්ථෙරස්ස සන්තිකං ගන්ත්වා පබ්බජිත්වා තං උපට්ඨහන්තො අරඤ්ඤෙ වසති।
bod:තස්ස එකදිවසං කෙනචිදෙව කරණීයෙන ගාමන්තං ගතස්ස ඛරො ආබාධො උප්පජ්ජි। මනුස්සෙසු භෙසජ්ජං කරොන්තෙසුපි න පටිප්පස්සම්භි। තස්මිං චිරායන්තෙ ථෙරො “සාමණෙරො චිරායති, කිං නු ඛො කාරණ”න්ති තත්ථ ගන්ත්වා තං ගිලානං දිස්වා තස්ස තං තං කත්තබ්බයුත්තකං කරොන්තො දිවසභාගං වීතිනාමෙත්වා රත්තිභාගෙ බලවපච්චූසවෙලායං ආහ – “සිවක, න මයා පබ්බජිතකාලතො පට්ඨාය ගාමෙ වසිතපුබ්බං, ඉතො අරඤ්ඤමෙව ගච්ඡාමා”ති। තං සුත්වා සිවකො “යදිපි මෙ, භන්තෙ, ඉදානි කායො ගාමන්තෙ ඨිතො, චිත්තං පන අරඤ්ඤෙ, තස්මා සයානොපි අරඤ්ඤමෙව ගමිස්සාමී”ති, තං සුත්වා ථෙරො තං බාහායං ගහෙත්වා අරඤ්ඤමෙව නෙත්වා ඔවාදං අදාසි। සො ථෙරස්ස ඔවාදෙ ඨත්වා විපස්සිත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.38.53-58) –
gax:“කණිකාරංව <pb P=1.64/> ජොතන්තං, නිසින්නං පබ්බතන්තරෙ।
gae:අද්දසං විරජං බුද්ධං, ලොකජෙට්ඨං නරාසභං॥
gax:“පසන්නචිත්තො සුමනො, කිරෙ කත්වාන අඤ්ජලිං।
gae:කාසුමාරිකමාදාය, බුද්ධසෙට්ඨස්සදාසහං॥
gax:“එකතිංසෙ ඉතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:සො අරහත්තං පත්වා උපජ්ඣායෙන අත්තනා ච වුත්තමත්ථං සංසන්දිත්වා අත්තනො විවෙකාභිරතිකතං කතකිච්චතඤ්ච පවෙදෙන්තො <b>“උපජ්ඣායො මං අවචා”</b>ති ගාථං අභාසි।
bod:14:තත්ථ <b>උපජ්ඣායො</b>ති වජ්ජාවජ්ජං උපනිජ්ඣායති හිතෙසිතං පච්චුපට්ඨපෙත්වා ඤාණචක්ඛුනා පෙක්ඛතීති උපජ්ඣායො। <b>ම</b>න්ති අත්තානං වදති। <b>අවචා</b>ති අභාසි। <b>ඉතො ගච්ඡාම සීවකා</b>ති වුත්තාකාරදස්සනං, සිවක, ඉතො ගාමන්තතො අරඤ්ඤට්ඨානමෙව එහි ගච්ඡාම, තදෙව අම්හාකං වසනයොග්ගන්ති <pb M=1.76/> අධිප්පායො। එවං පන උපජ්ඣායෙන වුත්තො සිවකො භද්රො අස්සාජානීයො විය කසාභිහතො සඤ්ජාතසංවෙගො හුත්වා අරඤ්ඤමෙව ගන්තුකාමතං පවෙදෙන්තො –
gax:“ගාමෙ <pb V=1.63/> මෙ වසති කායො, අරඤ්ඤං මෙ ගතං මනො।
gae:සෙමානකොපි ගච්ඡාමි, නත්ථි සඞ්ගො විජානත”න්ති॥ –ආහ।
bod:තස්සත්ථො – යස්මා ඉදානි යදිපි මෙ ඉදං සරීරං ගාමන්තෙ ඨිතං, අජ්ඣාසයො පන අරඤ්ඤමෙව ගතො, තස්මා සෙමානකොපි ගච්ඡාමි ගෙලඤ්ඤෙන ඨානනිසජ්ජාගමනෙසු අසමත්ථතාය සයානොපි ඉමිනා සයිතාකාරෙන සරීසපො විය සරීසපන්තො, එථ, භන්තෙ, අරඤ්ඤමෙව ගච්ඡාම, කස්මා? <b>නත්ථි සඞ්ගො විජානත</b>න්ති, යස්මා ධම්මසභාවා කාමෙසු සංසාරෙ ච ආදීනවං, නෙක්ඛම්මෙ නිබ්බානෙ ච ආනිසංසං යාථාවතො ජානන්තස්ස න කත්ථචි සඞ්ගො, තස්මා එකපදෙනෙව උපජ්ඣායස්ස ආණා අනුඨිතාති, තදපදෙසෙන අඤ්ඤං බ්යාකාසි।
cen:සිවකසාමණෙරගාථාවණ්ණනා නිට්ඨිතා।
sub:5:කුණ්ඩධානත්ථෙරගාථාවණ්ණනා
bod:<b>පඤ්ච</b> <pb P=1.65/> <b>ඡින්දෙ පඤ්ච ජහෙ</b>ති ආයස්මතො කුණ්ඩධානත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ හංසවතීනගරෙ කුලගෙහෙ උප්පන්නො වයප්පත්තො හෙට්ඨා වුත්තනයෙනෙව භගවන්තං උපසඞ්කමිත්වා ධම්මං සුණන්තො සත්ථාරා එකං භික්ඛුං පඨමං සලාකං ගණ්හන්තානං අග්ගට්ඨානෙ ඨපියමානං දිස්වා තං ඨානන්තරං පත්ථෙත්වා තදනුරූපං පුඤ්ඤං කරොන්තො විචරි। සො එකදිවසං පදුමුත්තරස්ස භගවතො නිරොධසමාපත්තිතො වුට්ඨාය නිසින්නස්ස මනොසිලාචුණ්ණපිඤ්ජරං මහන්තං කදලිඵලකණ්ණිකං උපනෙසි, තං භගවා පටිග්ගහෙත්වා පරිභුඤ්ජි। සො තෙන පුඤ්ඤකම්මෙන එකාදසක්ඛත්තුං දෙවෙසු දෙවරජ්ජං කාරෙසි। චතුවීසතිවාරෙ රාජා අහොසි චක්කවත්තී। එවං සො පුනප්පුනං පුඤ්ඤානි කත්වා අපරාපරං දෙවමනුස්සෙසු සංසරන්තො කස්සපබුද්ධකාලෙ භුම්මදෙවතා හුත්වා නිබ්බත්ති। දීඝායුකබුද්ධානඤ්ච <pb M=1.77/> නාම න අන්වද්ධමාසිකො උපොසථො හොති। තථා හි විපස්සිස්ස භගවතො ඡබ්බස්සන්තරෙ ඡබ්බස්සන්තරෙ උපොසථො අහොසි। කස්සපදසබලො පන ඡට්ඨෙ ඡට්ඨෙ මාසෙ පාතිමොක්ඛං ඔසාරෙසි। තස්ස පාතිමොක්ඛස්ස ඔසාරණකාලෙ දිසාවාසිකා ද්වෙ සහායකා භික්ඛූ “උපොසථං කරිස්සාමා”ති ගච්ඡන්ති।
bod:අයං භුම්මදෙවතා චින්තෙසි – “ඉමෙසං ද්වින්නං භික්ඛූනං මෙත්ති අතිවිය දළ්හා, කිං නු ඛො, භෙදකෙ සති භිජ්ජෙය්ය, න භිජ්ජෙය්යා”ති, සා තෙසං ඔකාසං ඔලොකයමානා තෙසං අවිදූරෙනෙව ගච්ඡති। අථෙකො ථෙරො එකස්ස හත්ථෙ පත්තචීවරං දත්වා සරීරවළඤ්ජනත්ථං උදකඵාසුකට්ඨානං <pb V=1.64/> ගන්ත්වා ධොතහත්ථපාදො හුත්වා ගුම්බසමීපතො නික්ඛමති භුම්මදෙවතා තස්ස ථෙරස්ස පච්ඡතො උත්තමරූපා ඉත්ථී හුත්වා කෙසෙ විධුනිත්වා සංවිධාය සම්බන්ධන්තී විය <pb P=1.66/> පිට්ඨියං පංසුං පුඤ්ඡමානා විය සාටකං සංවිධාය නිවාසයමානා විය ච හුත්වා ථෙරස්ස පදානුපදිකා හුත්වා ගුම්බතො නික්ඛන්තා। එකමන්තෙ ඨිතො සහායකත්ථෙරො තං කාරණං දිස්වාව දොමනස්සජාතො “නට්ඨො දානි මෙ ඉමිනා භික්ඛුනා සද්ධිං දීඝරත්තානුගතො සිනෙහො, සචාහං එවංවිධභාවං ජානෙය්යං, එත්තකං අද්ධානං ඉමිනා සද්ධිං විස්සාසං න කරෙය්ය”න්ති චින්තෙත්වා ආගච්ඡන්තස්සෙවස්ස, “හන්දාවුසො, තුය්හං පත්තචීවරං, තාදිසෙන පාපෙන සද්ධිං එකමග්ගං නාගච්ඡාමී”ති ආහ। තං කථං සුත්වා තස්ස ලජ්ජිභික්ඛුනො හදයං තිඛිණසත්තිං ගහෙත්වා විද්ධං විය අහොසි। තතො නං ආහ – “ආවුසො, කිං නාමෙතං වදසි, අහං එත්තකං කාලං දුක්කටමත්තම්පි ආපත්තිං න ජානාමි। ත්වං පන මං අජ්ජ ‘පාපො’ති වදසි, කිං තෙ දිට්ඨ”න්ති। “කිං අඤ්ඤෙන දිට්ඨෙන, කිං ත්වං එවංවිධෙන අලඞ්කතපටියත්තෙන මාතුගාමෙන සද්ධිං එකට්ඨානෙ හුත්වා නික්ඛන්තො”ති। “නත්ථෙතං, ආවුසො, මය්හං, නාහං එවරූපං මාතුගාමං පස්සාමී”ති। තස්ස යාවතතියං කථෙන්තස්සාපි ඉතරො ථෙරො කථං අසද්දහිත්වා අත්තනා දිට්ඨකාරණංයෙව භූතත්තං කත්වා ගණ්හන්තො තෙන සද්ධිං එකමග්ගෙන අගන්ත්වා අඤ්ඤෙන <pb M=1.78/> මග්ගෙන සත්ථු සන්තිකං ගතො। ඉතරොපි භික්ඛු අඤ්ඤෙන මග්ගෙන සත්ථු සන්තිකංයෙව ගතො।
bod:තතො භික්ඛුසඞ්ඝස්ස උපොසථාගාරං පවිසනවෙලාය සො භික්ඛු තං භික්ඛුං උපොසථග්ගෙ සඤ්ජානිත්වා, “ඉමස්මිං උපොසථග්ගෙ එවරූපො නාම පාපභික්ඛු අත්ථි, නාහං තෙන සද්ධිං උපොසථං කරිස්සාමී”ති නික්ඛමිත්වා බහි අට්ඨාසි। අථ භුම්මදෙවතා “භාරියං මයා කම්මං කත”න්ති මහල්ලකඋපාසකවණ්ණෙන තස්ස සන්තිකං ගන්ත්වා “කස්මා, භන්තෙ, අය්යො ඉමස්මිං ඨානෙ ඨිතො”ති ආහ। “උපාසක, ඉමං උපොසථග්ගං එකො පාපභික්ඛු පවිට්ඨො, ‘නාහං <pb P=1.67/> තෙන සද්ධිං උපොසථං කරොමී’ති බහි ඨිතොම්හී”ති। “භන්තෙ, මා එවං ගණ්හථ, පරිසුද්ධසීලො එස භික්ඛු। තුම්හෙහි දිට්ඨමාතුගාමො නාම අහං, මයා තුම්හාකං වීමංසනත්ථාය ‘දළ්හා නු ඛො ඉමෙසං ථෙරානං මෙත්ති, නො දළ්හා’ති භිජ්ජනාභිජ්ජනභාවං ඔලොකෙන්තෙන තං කම්මං කත”න්ති। “කො පන, ත්වං සප්පුරිසා”ති? “අහං එකා භුම්මදෙවතා, භන්තෙ”ති දෙවපුත්තො කථෙන්තො දිබ්බානුභාවෙන ඨත්වා ථෙරස්ස පාදෙසු නිපතිත්වා “මය්හං, භන්තෙ, ඛමථ, එතං දොසං ථෙරො න ජානාති, උපොසථං කරොථා”ති ථෙරං යාචිත්වා උපොසථග්ගං පවෙසෙසි। සො ථෙරො උපොසථං තාව එකට්ඨානෙ අකාසි, මිත්තසන්ථවවසෙන පන පුන තෙන සද්ධිං න එකට්ඨානෙ අහොසීති। ඉමස්ස ථෙරස්ස කම්මං න කථීයති, චුදිතකත්ථෙරො පන අපරාපරං විපස්සනාය කම්මං කරොන්තො අරහත්තං පාපුණි।
bod:භුම්මදෙවතා <pb V=1.65/> තස්ස කම්මස්ස නිස්සන්දෙන එකං බුද්ධන්තරං අපායභයතො න මුච්චිත්ථ। සචෙ පන කිස්මිඤ්චි කාලෙ මනුස්සත්තං ආගච්ඡති, අඤ්ඤෙන යෙන කෙනචි කතො දොසො තස්සෙව උපරි පතති। සො අම්හාකං භගවතො කාලෙ සාවත්ථියං බ්රාහ්මණකුලෙ නිබ්බත්ති। “ධානමාණවො”තිස්ස නාමං අකංසු। සො වයප්පත්තො තයො වෙදෙ උග්ගණ්හිත්වා මහල්ලකකාලෙ සත්ථු ධම්මදෙසනං සුත්වා පටිලද්ධසද්ධො පබ්බජි, තස්ස උපසම්පන්නදිවසතො පට්ඨාය එකා අලඞ්කතපටියත්තා ඉත්ථී තස්මිං ගාමං <pb M=1.79/> පවිසන්තෙ සද්ධිංයෙව ගාමං පවිසති, නික්ඛමන්තෙ නික්ඛමති। විහාරං පවිසන්තෙපි සද්ධිං පවිසති, තිට්ඨන්තෙපි තිට්ඨතීති එවං නිච්චානුබන්ධා පඤ්ඤායති। ථෙරො තං න පස්සති। තස්ස පුන පුරිමකම්මනිස්සන්දෙන සා අඤ්ඤෙසං උපට්ඨාති। ගාමෙ යාගුං භික්ඛඤ්ච දදමානා ඉත්ථියො “භන්තෙ, අයං එකො යාගුඋළුඞ්කො තුම්හාකං, එකො ඉමිස්සා අම්හාකං සහායිකායා”ති පරිහාසං කරොන්ති। ථෙරස්ස මහතී විහෙසා හොති। විහාරගතම්පි නං සාමණෙරා චෙව දහරා භික්ඛූ ච පරිවාරෙත්වා “ධානො කොණ්ඩො ජාතො”ති පරිහාසං කරොන්ති। අථස්ස තෙනෙව <pb P=1.68/> කාරණෙන <b>කුණ්ඩධානත්ථෙරො</b>ති නාමං ජාතං। සො උට්ඨාය සමුට්ඨාය තෙහි කරියමානං කෙළිං සහිතුං අසක්කොන්තො උම්මාදං ගහෙත්වා “තුම්හෙ කොණ්ඩා, තුම්හාකං උපජ්ඣායො කොණ්ඩො, ආචරියො කොණ්ඩො”ති වදති। අථ නං සත්ථු ආරොචෙසුං “කුණ්ඩධානො, භන්තෙ, දහරසාමණෙරෙහි සද්ධිං එවං ඵරුසවාචං වදතී”ති। සත්ථා තං පක්කොසාපෙත්වා “සච්චං කිර ත්වං, ධාන, සාමණෙරෙහි සද්ධිං ඵරුසවාචං වදසී”ති වත්වා තෙන “සච්චං භගවා”ති වුත්තෙ “කස්මා එවං වදෙසී”ති ආහ। “භන්තෙ, නිබද්ධං විහෙසං අසහන්තො එවං කථෙමී”ති। “ත්වං පුබ්බෙ කතකම්මං යාවජ්ජදිවසා ජීරාපෙතුං න සක්කොසි, පුන එවරූපං ඵරුසං මාවදී භික්ඛූ”ති වත්වා ආහ –
gax:“මාවොච ඵරුසං කඤ්චි, වුත්තා පටිවදෙය්යු තං।
gae:දුක්ඛා හි සාරම්භකථා, පටිදණ්ඩා ඵුසෙය්යු තං॥
gax:“සචෙ නෙරෙසි අත්තානං, කංසො උපහතො යථා।
gae:එස පත්තොසි නිබ්බානං, සාරම්භො තෙ න විජ්ජතී”ති॥ (ධ॰ ප॰ 133-134)।
bod:ඉමඤ්ච පන තස්ස ථෙරස්ස මාතුගාමෙන සද්ධිං විචරණභාවං කොසලරඤ්ඤොපි කථයිංසු। රාජා “ගච්ඡථ, භණෙ, වීමංසථා”ති පෙසෙත්වා සයම්පි මන්දෙනෙව පරිවාරෙන ථෙරස්ස වසනට්ඨානං ගන්ත්වා එකමන්තෙ ඔලොකෙන්තො අට්ඨාසි। තස්මිං ඛණෙ ථෙරො සූචිකම්මං කරොන්තො නිසින්නො හොති, සාපි ඉත්ථී අවිදූරෙ ඨානෙ ඨිතා විය පඤ්ඤායති। රාජා දිස්වා “අත්ථිදං කාරණ”න්ති තස්සා <pb V=1.66/> ඨිතට්ඨානං අගමාසි। සා තස්මිං ආගච්ඡන්තෙ ථෙරස්ස වසනපණ්ණසාලං පවිට්ඨා විය අහොසි। රාජාපි තාය සද්ධිං තමෙව පණ්ණසාලං පවිසිත්වා සබ්බත්ථ ඔලොකෙන්තො අදිස්වා <pb M=1.80/> “නායං මාතුගාමො, ථෙරස්ස එකො කම්මවිපාකො”ති සඤ්ඤං කත්වා පඨමං ථෙරස්ස සමීපෙන ගච්ඡන්තොපි ථෙරං අවන්දිත්වා තස්ස කාරණස්ස අභූතභාවං ඤත්වා ආගම්ම ථෙරං වන්දිත්වා එකමන්තං නිසින්නො “කච්චි, භන්තෙ, පිණ්ඩකෙන න කිලමථා”ති පුච්ඡි। ථෙරො “වට්ටති, මහාරාජා”ති ආහ। “ජානාමහං, භන්තෙ, අය්යස්ස කථං, එවරූපෙන පරික්කිලෙසෙන සද්ධිං චරන්තානං තුම්හාකං කෙ නාම පසීදිස්සන්ති, ඉතො පට්ඨාය වො කත්ථචි ගමනකිච්චං නත්ථි, අහං <pb P=1.69/> චතූහි පච්චයෙහි තුම්හෙ උපට්ඨහිස්සාමි, තුම්හෙ යොනිසො මනසිකාරෙ මා පමජ්ජිත්ථා”ති නිබද්ධභික්ඛං පට්ඨපෙසි। ථෙරො රාජානං උපත්ථම්භකං ලභිත්වා භොජනසප්පායෙන එකග්ගචිත්තො හුත්වා විපස්සනං වඩ්ඪෙත්වා අරහත්තං පාපුණි। තතො පට්ඨාය සා ඉත්ථී අන්තරධායි।
bod:තදා මහාසුභද්දා උග්ගනගරෙ මිච්ඡාදිට්ඨිකකුලෙ වසමානා “සත්ථා මං අනුකම්පතූ”ති උපොසථං අධිට්ඨාය නිරාමගන්ධා හුත්වා උපරිපාසාදතලෙ ඨිතා “ඉමානි පුප්ඵානි අන්තරෙ අට්ඨත්වා දසබලස්ස මත්ථකෙ විතානං හුත්වා තිට්ඨන්තු, දසබලො ඉමාය සඤ්ඤාය ස්වෙ පඤ්චහි භික්ඛුසතෙහි සද්ධිං මය්හං භික්ඛං ගණ්හතූ”ති සච්චකිරියං කත්වා අට්ඨ සුමනපුප්ඵමුට්ඨියො විස්සජ්ජෙසි। පුප්ඵානි ගන්ත්වා ධම්මදෙසනාවෙලාය සත්ථු මත්ථකෙ විතානං හුත්වා අට්ඨංසු। සත්ථා තං සුමනපුප්ඵවිතානං දිස්වා චිත්තෙනෙව සුභද්දාය භික්ඛං අධිවාසෙත්වා පුනදිවසෙ අරුණෙ උට්ඨිතෙ ආනන්දත්ථෙරං ආහ – “ආනන්ද, මයං අජ්ජ දූරං භික්ඛාචාරං ගමිස්සාම, පුථුජ්ජනානං අදත්වා අරියානංයෙව සලාකං දෙහී”ති। ථෙරො භික්ඛූනං ආරොචෙසි – “ආවුසො, සත්ථා අජ්ජ දූරං භික්ඛාචාරං ගමිස්සති, පුථුජ්ජනා මා ගණ්හන්තු, අරියාව සලාකං ගණ්හන්තූ”ති। කුණ්ඩධානත්ථෙරො “ආහර, ආවුසො සලාක”න්ති පඨමංයෙව හත්ථං පසාරෙසි। ආනන්දො “සත්ථා තාදිසානං භික්ඛූනං සලාකං න දාපෙති, අරියානංයෙව දාපෙතී”ති විතක්කං උප්පාදෙත්වා ගන්ත්වා සත්ථු ආරොචෙසි। සත්ථා “ආහරාපෙන්තස්ස සලාකං දෙහී”ති ආහ। ථෙරො චින්තෙසි – “සචෙ කුණ්ඩධානස්ස සලාකා දාතුං න යුත්තා, අථ සත්ථා පටිබාහෙය්ය, භවිස්සති එත්ථ කාරණ”න්ති “කුණ්ඩධානස්ස සලාකං දස්සාමී”ති <pb M=1.81/> ගමනං අභිනීහරි। කුණ්ඩධානො තස්ස පුරෙ ආගමනා එව අභිඤ්ඤාපාදකං චතුත්ථජ්ඣානං සමාපජ්ජිත්වා ඉද්ධියා ආකාසෙ ඨත්වා “ආහරාවුසො, ආනන්ද, සත්ථා මං ජානාති, මාදිසං භික්ඛුං පඨමං සලාකං ගණ්හන්තං න සත්ථා නිවාරෙතී”ති හත්ථං පසාරෙත්වා සලාකං ගණ්හි। සත්ථා තං අට්ඨුප්පත්තිං කත්වා ථෙරං ඉමස්මිං සාසනෙ පඨමං සලාකං ගණ්හන්තානං <pb P=1.70/> අග්ගට්ඨානෙ ඨපෙසි। යස්මා අයං ථෙරො රාජානං උපත්ථම්භකං ලභිත්වා සප්පායාහාරලාභෙන <pb V=1.67/> සමාහිතචිත්තො විපස්සනාය කම්මං කරොන්තො උපනිස්සයසම්පන්නතාය ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.4.1-16) –
gax:“සත්තාහං පටිසල්ලීනං, සයම්භුං අග්ගපුග්ගලං।
gae:පසන්නචිත්තො සුමනො, බුද්ධසෙට්ඨං උපට්ඨහිං॥
gax:“වුට්ඨිතං කාලමඤ්ඤාය, පදුමුත්තරං මහාමුනිං।
gae:මහන්තිං කදලීකණ්ණිං, ගහෙත්වා උපගච්ඡහං॥
gax:“පටිග්ගහෙත්වා භගවා, සබ්බඤ්ඤූ ලොකනායකො।
gae:මම චිත්තං පසාදෙන්තො, පරිභුඤ්ජි මහාමුනි॥
gax:“පරිභුඤ්ජිත්වා සම්බුද්ධො, සත්ථවාහො අනුත්තරො।
gae:සකාසනෙ නිසීදිත්වා, ඉමා ගාථා අභාසථ॥
gax:“යෙ ච සන්ති සමිතාරො, යක්ඛා ඉමම්හි පබ්බතෙ।
gae:අරඤ්ඤෙ භූතභබ්යානි, සුණන්තු වචනං මම॥
gax:“යො සො බුද්ධං උපට්ඨාසි, මිගරාජංව කෙසරිං।
gae:තමහං කිත්තයිස්සාමි, සුණාථ මම භාසතො॥
gax:“එකාදසඤ්චක්ඛත්තුං සො, දෙවරාජා භවිස්සති।
gae:චතුවීසතික්ඛත්තුඤ්ච, චක්කවත්තී භවිස්සති॥
gax:“කප්පසතසහස්සම්හි, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“අක්කොසිත්වාන සමණෙ, සීලවන්තෙ අනාසවෙ।
gae:පාපකම්මවිපාකෙන, නාමධෙය්යං ලභිස්සති॥
gax:“තස්ස <pb M=1.82/> ධම්මෙ සුදායාදො, ඔරසො ධම්මනිම්මිතො।
gae:කුණ්ඩධානොති නාමෙන, සාවකො සො භවිස්සති॥
gax:“පවිවෙකමනුයුත්තො, ඣායී ඣානරතො අහං।
gae:තොසයිත්වාන සත්ථාරං, විහරාමි අනාසවො॥
gax:“සාවකෙහි පරිවුතො, භික්ඛුසඞ්ඝපුරක්ඛතො।
gae:භික්ඛුසඞ්ඝෙ නිසීදිත්වා, සලාකං ගාහයී ජිනො॥
gax:“එකංසං චීවරං කත්වා, වන්දිත්වා ලොකනායකං।
gae:වදතං වරස්ස පුරතො, පඨමං අග්ගහෙසහං॥
gax:“තෙන කම්මෙන භගවා, දසසහස්සිකම්පකො।
gae:භික්ඛුසඞ්ඝෙ නිසීදිත්වා, අග්ගට්ඨානෙ ඨපෙසි මං॥
gax:“වීරියං <pb V=1.68/> මෙ ධුරධොරය්හං, යොගක්ඛෙමාධිවාහනං।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:එවංභූතස්සපි ඉමස්ස ථෙරස්ස ගුණෙ අජානන්තා යෙ පුථුජ්ජනා භික්ඛූ තදා පඨමං සලාකග්ගහණෙ “කිං නු ඛො එත”න්ති සමචින්තෙසුං। තෙසං විමතිවිධමනත්ථං ථෙරො ආකාසං අබ්භුග්ගන්ත්වා ඉද්ධිපාටිහාරියං දස්සෙත්වා අඤ්ඤාපදෙසෙන අඤ්ඤං බ්යාකරොන්තො <b>“පඤ්ච ඡින්දෙ”</b>ති ගාථං අභාසි।
bod:15:තත්ථ <b>පඤ්ච ඡින්දෙ</b>ති අපායූපපත්තිනිබ්බත්තනකානි පඤ්චොරම්භාගියානි සංයොජනානි පාදෙ බන්ධනරජ්ජුකං විය පුරිසො සත්ථෙන හෙට්ඨිමමග්ගත්තයෙන ඡින්දෙය්ය පජහෙය්ය। <b>පඤ්ච ජහෙ</b>ති උපරිදෙවලොකූපපත්තිහෙතුභූතානි පඤ්චුද්ධම්භාගියසංයොජනානි පුරිසො ගීවාය බන්ධනරජ්ජුකං විය අරහත්තමග්ගෙන ජහෙය්ය, ඡින්දෙය්ය වාති අත්ථො। <b>පඤ්ච චුත්තරි භාවයෙ</b>ති තෙසංයෙව උද්ධම්භාගියසංයොජනානං පහානාය සද්ධාදීනි පඤ්චින්ද්රියානි උත්තරි අනාගාමිමග්ගාධිගමතො උපරි භාවෙය්ය අග්ගමග්ගාධිගමවසෙන වඩ්ඪෙය්ය। <b>පඤ්චසඞ්ගාතිගො</b>ති එවංභූතො පන පඤ්චන්නං රාගදොසමොහමානදිට්ඨිසඞ්ගානං අතික්කමනෙන පහානෙන පඤ්චසඞ්ගාතිගො හුත්වා। <b>භික්ඛු</b> <pb M=1.83/> <b>ඔඝතිණ්ණොති වුච්චතී</b>ති සබ්බථා භින්නකිලෙසතාය භික්ඛූති, කාමභවදිට්ඨිඅවිජ්ජොඝෙ තරිත්වා තෙසං පාරභූතෙ නිබ්බානෙ ඨිතොති ච වුච්චතීති අත්ථො।
cen:කුණ්ඩධානත්ථෙරගාථාවණ්ණනා නිට්ඨිතා।
sub:6:බෙලට්ඨසීසත්ථෙරගාථාවණ්ණනා
bod:<b>යථාපි</b> <pb P=1.71/> <b>භද්දො ආජඤ්ඤො</b>ති ආයස්මතො බෙලට්ඨසීසත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ කුලගෙහෙ නිබ්බත්තො භගවන්තං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා සමණධම්මං කරොන්තො උපනිස්සයසම්පත්තියා අභාවෙන විසෙසං නිබ්බත්තෙතුං නාසක්ඛි। විවට්ටූපනිස්සයං පන බහුං කුසලං උපචිනිත්වා දෙවමනුස්සෙසු සංසරන්තො ඉතො එකතිංසෙ කප්පෙ වෙස්සභුං භගවන්තං පස්සිත්වා පසන්නචිත්තො මාතුලුඞ්ගඵලං අදාසි। සො තෙන පුඤ්ඤකම්මෙන දෙවෙසු නිබ්බත්තිත්වා අපරාපරං පුඤ්ඤානි කත්වා සුගතිතො සුගතිං උපගච්ඡන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තො භගවතො අභිසම්බොධියා පුරෙතරමෙව උරුවෙලකස්සපස්ස <pb V=1.69/> සන්තිකෙ තාපසපබ්බජ්ජං පබ්බජිත්වා අග්ගිං පරිචරන්තො උරුවෙලකස්සපදමනෙ <b>ආදිත්තපරියායදෙසනාය</b> (මහාව॰ 54; සං॰ නි॰ 4.28) පුරාණජටිලසහස්සෙන සද්ධිං අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.51.68-73) –
gax:“කණිකාරංව ජොතන්තං, පුණ්ණමායෙව චන්දිමං।
gae:ජලන්තං දීපරුක්ඛංව, අද්දසං ලොකනායකං॥
gax:“මාතුලුඞ්ගඵලං ගය්හ, අදාසිං සත්ථුනො අහං।
gae:දක්ඛිණෙය්යස්ස වීරස්ස, පසන්නො සෙහි පාණිභි॥
gax:“එකතිංසෙ ඉතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:එවං <pb M=1.84/> අධිගතාරහත්තො ආයස්මතො ධම්මභණ්ඩාගාරිකස්ස උපජ්ඣායො අයං ථෙරො එකදිවසං ඵලසමාපත්තිතො උට්ඨාය තං සන්තං පණීතං නිරාමිසං සුඛං අත්තනො පුබ්බයොගඤ්ච පච්චවෙක්ඛිත්වා පීතිවෙගවසෙන <b>“යථාපි භද්දො ආජඤ්ඤො”</b>ති ගාථං අභාසි।
bod:16:තත්ථ <b>යථාපී</b>ති ඔපම්මපටිපාදනත්ථෙ නිපාතො। <b>භද්දො</b>ති සුන්දරො ථාමබලසමත්ථජවපරක්කමාදිසම්පන්නො। <b>ආජඤ්ඤො</b>ති ආජානීයො ජාතිමා කාරණාකාරණානං ආජානනකො। සො තිවිධො උසභාජඤ්ඤො අස්සාජඤ්ඤො හත්ථාජඤ්ඤොති। තෙසු උසභාජඤ්ඤො ඉධාධිප්පෙතො। සො ච ඛො ඡෙකකසනකිච්චෙ නියුත්තො, තෙනාහ <b>“නඞ්ගලාවත්තනී”</b>ති। නඞ්ගලස්ස ඵාලස්ස ආවත්තනකො, නඞ්ගලං ඉතො චිතො ච ආවත්තෙත්වා ඛෙත්තෙ කසනකොති අත්ථො। නඞ්ගලං වා ආවත්තයති එත්ථාති නඞ්ගලාවත්තං <pb P=1.72/>, ඛෙත්තෙ නඞ්ගලපථො, තස්මිං නඞ්ගලාවත්තනි। ගාථාසුඛත්ථඤ්හෙත්ථ “වත්තනී”ති දීඝං කත්වා වුත්තං। <b>සිඛී</b>ති මත්ථකෙ අවට්ඨානතො සිඛාසදිසතාය සිඛා, සිඞ්ගං। තදස්ස අත්ථීති සිඛී। අපරෙ පන “කකුධං ඉධ ‘සිඛා’ති අධිප්පෙත”න්ති වදන්ති, උභයථාපි පධානඞ්ගකිත්තනමෙතං “සිඛී”ති। <b>අප්පකසිරෙනා</b>ති අප්පකිලමථෙන। <b>රත්තින්දිවා</b>ති රත්තියො දිවා ච, එවං මමං අප්පකසිරෙන ගච්ඡන්තීති යොජනා। ඉදං වුත්තං හොති – යථා “භද්දො උසභාජානීයො කසනෙ නියුත්තො ඝනතිණමූලාදිකෙපි නඞ්ගලපථෙ තං අගණෙන්තො අප්පකසිරෙන ඉතො චිතො ච පරිවත්තෙන්තො ගච්ඡති, යාව කසනතිණානං පරිස්සමං දස්සෙති, එවං මමං රත්තින්දිවාපි අප්පකසිරෙනෙව ගච්ඡන්ති අතික්කමන්තී”ති। තත්ථ කාරණමාහ <b>“සුඛෙ ලද්ධෙ නිරාමිසෙ”</b>ති। යස්මා කාමාමිසලොකාමිසවට්ටාමිසෙහි <pb V=1.70/> අසම්මිස්සං සන්තං පණීතං ඵලසමාපත්තිසුඛං ලද්ධං, තස්මාති අත්ථො। පච්චත්තෙ චෙතං භුම්මවචනං යථා “වනප්පගුම්බෙ” (ඛු॰ පා॰ 6.13; සු॰ නි॰ 236) “තෙන වත රෙ වත්තබ්බෙ”ති (කථා॰ 1) ච। අථ වා තතො පභුති රත්තින්දිවා අප්පකසිරෙන ගච්ඡන්තීති විචාරණාය ආහ – “සුඛෙ ලද්ධෙ නිරාමිසෙ”ති, නිරාමිසෙ සුඛෙ ලද්ධෙ සති තස්ස ලද්ධකාලතො පට්ඨායාති අත්ථො।
cen:බෙලට්ඨසීසත්ථෙරගාථාවණ්ණනා නිට්ඨිතා।
sub:7:දාසකත්ථෙරගාථාවණ්ණනා
bod:<b>මිද්ධී</b> <pb M=1.85/> <b>යදා</b>ති ආයස්මතො දාසකත්ථෙරස්ස ගාථා। කා උප්පත්ති? සො කිර ඉතො එකනවුතෙ කප්පෙ අනුප්පන්නෙ තථාගතෙ අජිතස්ස නාම පච්චෙකබුද්ධස්ස ගන්ධමාදනතො මනුස්සපථං ඔතරිත්වා අඤ්ඤතරස්මිං ගාමෙ පිණ්ඩාය චරන්තස්ස මනොරමානි අම්බඵලානි අදාසි। සො තෙන පුඤ්ඤකම්මෙන දෙවමනුස්සෙසු සංසරන්තො කස්සපස්ස භගවතො කාලෙ සාසනෙ පබ්බජිත්වා විවට්ටූපනිස්සයං බහුං පුඤ්ඤං අකාසි। එවං කුසලකම්මප්පසුතො හුත්වා සුගතිතො <pb P=1.73/> සුගතිං උපගච්ඡන්තො ඉමස්මිං බුද්ධුප්පාදෙ සාවත්ථියං කුලගෙහෙ නිබ්බත්ති। <b>දාසකො</b>තිස්ස නාමං අහොසි। සො අනාථපිණ්ඩිකෙන ගහපතිනා විහාරපටිජග්ගනකම්මෙ ඨපිතො සක්කච්චං විහාරං පටිජග්ගන්තො අභිණ්හං බුද්ධදස්සනෙන ධම්මස්සවනෙන ච පටිලද්ධසද්ධො පබ්බජි। කෙචි පන භණන්ති – “අයං කස්සපස්ස භගවතො කාලෙ කුලගෙහෙ නිබ්බත්තිත්වා වයප්පත්තො අඤ්ඤතරං ඛීණාසවත්ථෙරං උපට්ඨහන්තො කිඤ්චි කම්මං කාරාපෙතුකාමො ථෙරං ආණාපෙසි। සො තෙන කම්මෙන අම්හාකං භගවතො කාලෙ සාවත්ථියං අනාථපිණ්ඩිකස්ස දාසියා කුච්ඡිම්හි නිබ්බත්තො වයප්පත්තො සෙට්ඨිනා විහාරපටිජග්ගනෙ ඨපිතො වුත්තනයෙනෙව පටිලද්ධසද්ධො අහොසි। මහාසෙට්ඨි තස්ස සීලාචාරං අජ්ඣාසයඤ්ච ඤත්වා භුජිස්සං කත්වා ‘යථාසුඛං පබ්බජා’ති ආහ। තං භික්ඛූ පබ්බාජෙසු”න්ති। සො පබ්බජිතකාලතො පට්ඨාය කුසීතො හීනවීරියො හුත්වා න කිඤ්චි වත්තපටිවත්තං කරොති, කුතො සමණධම්මං, කෙවලං යාවදත්ථං භුඤ්ජිත්වා නිද්දාබහුලො විහරති। ධම්මස්සවනකාලෙපි එකං කොණං පවිසිත්වා පරිසපරියන්තෙ නිසින්නො ඝුරුඝුරුපස්සාසී නිද්දායතෙව। අථස්ස භගවා පුබ්බූපනිස්සයං ඔලොකෙත්වා සංවෙගජනනත්ථං <b>“මිද්ධී යදා හොති මහග්ඝසො චා”</b>ති ගාථං අභාසි।
bod:17:තත්ථ <b>මිද්ධී</b>ති ථිනමිද්ධාභිභූතො, යඤ්හි මිද්ධං අභිභවති, තං ථිනම්පි අභිභවතෙව। <b>යදා</b>ති යස්මිං කාලෙ। <b>මහග්ඝසො</b>ති මහාභොජනො, ආහරහත්ථකඅලංසාටකතත්ථවට්ටකකාකමාසකභුත්තවමිතකානං <pb V=1.71/> අඤ්ඤතරො විය। <b>නිද්දායිතා</b>ති සුපනසීලො। <b>සම්පරිවත්තසායී</b>ති සම්පරිවත්තකං සම්පරිවත්තකං නිපජ්ජිත්වා උභයෙනපි සෙය්යසුඛං පස්සසුඛං මිද්ධසුඛං <pb M=1.86/> අනුයුත්තොති දස්සෙති। <b>නිවාපපුට්ඨො</b>ති කුණ්ඩකාදිනා සූකරභත්තෙන පුට්ඨො භරිතො। ඝරසූකරො හි බාලකාලතො පට්ඨාය පොසියමානො ථූලසරීරකාලෙ ගෙහා බහි නික්ඛමිතුං අලභන්තො හෙට්ඨාමඤ්චාදීසු <pb P=1.74/> සම්පරිවත්තෙත්වා සම්පරිවත්තෙත්වා සයතෙව। ඉදං වුත්තං හොති – යදා පුරිසො මිද්ධී ච හොති මහග්ඝසො ච නිවාපපුට්ඨො මහාවරාහො විය අඤ්ඤෙන ඉරියාපථෙන යාපෙතුං අසක්කොන්තො නිද්දායනසීලො සම්පරිවත්තසායී, තදා සො “අනිච්චං දුක්ඛං අනත්තා”ති තීණි ලක්ඛණානි මනසිකාතුං න සක්කොති। තෙසං අමනසිකාරා මන්දපඤ්ඤො පුනප්පුනං ගබ්භං උපෙති, ගබ්භාවාසතො න පරිමුච්චතෙවාති। තං සුත්වා දාසකත්ථෙරො සංවෙගජාතො විපස්සනං පට්ඨපෙත්වා නචිරස්සෙව අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.51.74, 80-84) –
gax:“අජිතො නාම සම්බුද්ධො, හිමවන්තෙ වසී තදා।
gae:චරණෙන ච සම්පන්නො, සමාධිකුසලො මුනි॥
gax:“සුවණ්ණවණ්ණෙ සම්බුද්ධෙ, ආහුතීනං පටිග්ගහෙ।
gae:රථියං පටිපජ්ජන්තෙ, අම්බඵලමදාසහං॥
gax:“එකනවුතෙ ඉතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරො ඉමාය ගාථාය මං භගවා ඔවදි, “අයං ගාථා මය්හං අඞ්කුසභූතා”ති තමෙව ගාථං පච්චුදාහාසි। තයිදං ථෙරස්ස පරිවත්තාහාරනයෙන අඤ්ඤාබ්යාකරණං ජාතං।
cen:දාසකත්ථෙරගාථාවණ්ණනා නිට්ඨිතා।
sub:8:සිඞ්ගාලපිතුත්ථෙරගාථාවණ්ණනා
bod:<b>අහු බුද්ධස්ස දායාදො</b>ති සිඞ්ගාලකපිතුත්ථෙරස්ස ගාථා। කා උප්පත්ති? සො කිර ඉතො චතුනවුතෙ කප්පෙ සතරංසිං නාම පච්චෙකසම්බුද්ධං පිණ්ඩාය චරන්තං දිස්වා පසන්නමානසො වන්දිත්වා අත්තනො හත්ථගතං තාලඵලං අදාසි। තෙන පුඤ්ඤකම්මෙන දෙවලොකෙ නිබ්බත්තො අපරාපරං <pb M=1.87/> පුඤ්ඤානි කත්වා <pb V=1.72/> සුගතීසුයෙව සංසරන්තො කස්සපස්ස භගවතො කාලෙ මනුස්සයොනියං නිබ්බත්තො සාසනෙ පටිලද්ධසද්ධො හුත්වා පබ්බජිත්වා අට්ඨිකසඤ්ඤං භාවෙසි। පුන ඉමස්මිං බුද්ධුප්පාදෙ සාවත්ථියං කුලගෙහෙ නිබ්බත්තිත්වා වයප්පත්තො දාරපරිග්ගහං කත්වා එකං පුත්තං ලභිත්වා තස්ස “සිඞ්ගාලකො”ති නාමං අකාසි। තෙන <pb P=1.75/> නං <b>සිඞ්ගාලකපිතා</b>ති වොහරන්ති। සො අපරභාගෙ ඝරබන්ධනං පහාය සාසනෙ පබ්බජි। තස්ස භගවා අජ්ඣාසයං ඔලොකෙන්තො අට්ඨිකසඤ්ඤාකම්මට්ඨානං අදාසි। සො තං ගහෙත්වා භග්ගෙසු විහරති සුසුමාරගිරෙ භෙසකළාවනෙ, අථස්ස තස්මිං වනෙ අධිවත්ථා දෙවතා උස්සාහජනනත්ථං “භාවනාඵලං නචිරස්සෙව හත්ථගතං කරිස්සතී”ති ඉමමත්ථං අඤ්ඤාපදෙසෙන විභාවෙන්තී <b>“අහු බුද්ධස්ස දායාදො”</b>ති ගාථං අභාසි।
bod:18:තත්ථ <b>අහූ</b>ති හොති, වත්තමානත්ථෙ හි ඉදං අතීතකාලවචනං। <b>බුද්ධස්සා</b>ති සබ්බඤ්ඤුබුද්ධස්ස। <b>දායාදො</b>ති ධම්මදායාදො නවවිධස්ස ලොකුත්තරධම්මදායස්ස අත්තනො සම්මාපටිපත්තියා ආදායකො ගණ්හනකො। අථ වා <b>අහූ</b>ති අහොසි। එවංනාමස්ස බුද්ධස්ස දායාදභාවෙ කොචි විබන්ධො ඉදානෙව භවිස්සතීති අධිප්පායො। තෙනාහ <b>“මඤ්ඤෙහං කාමරාගං සො, ඛිප්පමෙව වහිස්සතී”</b>ති। <b>භෙසකළාවනෙ</b>ති භෙසකෙන නාම යක්ඛෙන ලභිතත්තා පරිග්ගහිතත්තා, භෙසකළානං වා කට්ඨාදීනං බහුලතාය “භෙසකළාවන”න්ති ලද්ධනාමෙ අරඤ්ඤෙ। තස්ස භික්ඛුනො බුද්ධස්ස දායාදභාවෙ කාරණං වදන්තො <b>“කෙවලං අට්ඨිසඤ්ඤාය, අඵරී පථවිං ඉම”</b>න්ති ආහ। තත්ථ <b>කෙවල</b>න්ති සකලං අනවසෙසං। <b>අට්ඨිසඤ්ඤායා</b>ති අට්ඨිකභාවනාය। <b>අඵරී</b>ති “අට්ඨී”ති අධිමුච්චනවසෙන පත්ථරි। <b>පථවි</b>න්ති අත්තභාවපථවිං। අත්තභාවො හි ඉධ “පථවී”ති වුත්තො “කො ඉමං පථවිං විච්චෙස්සතී”තිආදීසු විය। <b>මඤ්ඤෙහ</b>න්ති මඤ්ඤෙ අහං। “මඤ්ඤාහ”න්තිපි පාඨො। <b>සො</b>ති සො භික්ඛු। <b>ඛිප්පමෙව</b> නචිරස්සෙව කාමරාගං පහිස්සති පජහිස්සතීති මඤ්ඤෙ। කස්මා? අට්ඨිකසඤ්ඤාය කාමරාගස්ස උජුපටිපක්ඛභාවතො। ඉදං වුත්තං හොති – යො එකස්මිං පදෙසෙ ලද්ධාය අත්ථිකසඤ්ඤාය සකලං අත්තනො සබ්බෙසං වා අත්තභාවං <pb M=1.88/> “අට්ඨී”ත්වෙව ඵරිත්වා ඨිතො, සො භික්ඛු තං අට්ඨිකඣානං පාදකං කත්වා විපස්සන්තො නචිරෙනෙව අනාගාමිමග්ගෙන කාමරාගං <pb P=1.76/>, සබ්බං වා කාමනට්ඨෙන “කාමො”, රඤ්ජනට්ඨෙන “රාගො”ති ච ලද්ධනාමං තණ්හං අග්ගමග්ගෙන පජහිස්සතීති। ඉමං ගාථං සුත්වා සො ථෙරො “අයං දෙවතා මය්හං උස්සාහජනනත්ථං එවමාහා”ති අප්පටිවානවීරියං අධිට්ඨාය විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.51.85-90) –
gax:“සතරංසී නාම භගවා, සයම්භූ අපරාජිතො।
gae:විවෙකා උට්ඨහිත්වාන, ගොචරායාභිනික්ඛමි॥
gax:“ඵලහත්ථො <pb V=1.73/> අහං දිස්වා, උපගච්ඡිං නරාසභං।
gae:පසන්නචිත්තො සුමනො, තාලඵලමදාසහං॥
gax:“චතුන්නවුතිතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා තාය දෙවතාය වුත්තවචනං පතිමානෙන්තො තමෙව ගාථං උදානවසෙන අභාසි। තදෙවස්ස ථෙරස්ස අඤ්ඤාබ්යාකරණං අහොසීති।
cen:සිඞ්ගාලපිතුත්ථෙරගාථාවණ්ණනා නිට්ඨිතා।
sub:9:කුලත්ථෙරගාථාවණ්ණනා
bod:<b>උදකඤ්හි නයන්තී</b>ති ආයස්මතො කුලත්ථෙරස්ස ගාථා। කා උප්පත්ති? අයං කිර ථෙරො පුබ්බෙපි විවට්ටූපනිස්සයං බහුං කුසලං උපචිනිත්වා අධිකාරසම්පන්නො විපස්සිං භගවන්තං ආකාසෙ ගච්ඡන්තං දිස්වා පසන්නමානසො නාළිකෙරඵලං දාතුකාමො අට්ඨාසි। සත්ථා තස්ස චිත්තං ඤත්වා ඔතරිත්වා පටිග්ගණ්හි। සො අතිවිය පසන්නචිත්තො හුත්වා තෙනෙව සද්ධාපටිලාභෙන සත්ථාරං උපසඞ්කමිත්වා පබ්බජ්ජං යාචි, සත්ථා අඤ්ඤතරං භික්ඛුං <pb M=1.89/> ආණාපෙසි – “ඉමං පුරිසං පබ්බාජෙහී”ති। සො පබ්බජිත්වා ලද්ධූපසම්පදො සමණධම්මං කත්වා තතො චුතො ඡපි බුද්ධන්තරානි දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්ති। <b>කුලො</b>තිස්ස නාමං අහොසි। සො වයප්පත්තො සාසනෙ ලද්ධප්පසාදො භගවතො සන්තිකෙ පබ්බජිත්වා වික්ඛෙපබහුලතාය විසෙසං නිබ්බත්තෙතුං නාසක්ඛි। අථෙකදිවසං ගාමං පිණ්ඩාය පවිසන්තො අන්තරාමග්ගෙ භූමිං ඛණිත්වා <pb P=1.77/> උදකවාහකං කත්වා ඉච්ඡිතිච්ඡිතට්ඨානෙ උදකං නෙන්තෙ පුරිසෙ දිස්වා තං සල්ලක්ඛෙත්වා ගාමං පවිට්ඨො අඤ්ඤතරං උසුකාරං උසුදණ්ඩකං උසුයන්තෙ පක්ඛිපිත්වා අක්ඛිකොටියා ඔලොකෙත්වා උජුං කරොන්තං දිස්වා තම්පි සල්ලක්ඛෙත්වා ගච්ඡන්තො පුරතො ගන්ත්වා අරනෙමිනාභිආදිකෙ රථචක්කාවයවෙ තච්ඡන්තෙ තච්ඡකෙ දිස්වා තම්පි සල්ලක්ඛෙත්වා විහාරං පවිසිත්වා කතභත්තකිච්චො පත්තචීවරං පටිසාමෙත්වා දිවාවිහාරෙ නිසින්නො අත්තනා දිට්ඨනිමිත්තානි උපමාභාවෙන ගහෙත්වා අත්තනො චිත්තදමනෙ උපනෙන්තො “අචෙතනං උදකම්පි මනුස්සා ඉච්ඡිකිච්ඡිතට්ඨානං නයන්ති තථා අචෙතනං වඞ්කම්පි සරදණ්ඩං උපායෙන නමෙන්තො උජුං කරොන්ති <pb V=1.74/>, තථා අචෙතනං කට්ඨකළිඞ්ගරාදිං තච්ඡකා නෙමිආදිවසෙන වඞ්කං උජුඤ්ච කරොන්ති। අථ කස්මා අහං සකචිත්තං උජුං න කරිස්සාමී”ති චින්තෙත්වා විපස්සනං පට්ඨපෙත්වා ඝටෙන්තො වායමන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.51.91-99) –
gax:“නගරෙ බන්ධුමතියා, ආරාමිකො අහං තදා।
gae:අද්දසං විරජං බුද්ධං, ගච්ඡන්තං අනිලඤ්ජසෙ॥
gax:“නාළිකෙරඵලං ගය්හ, බුද්ධසෙට්ඨස්සදාසහං।
gae:ආකාසෙ ඨිතකො සන්තො, පටිග්ගණ්හි මහායසො॥
gax:“විත්තිසඤ්ජනනො මය්හං, දිට්ඨධම්මසුඛාවහො।
gae:ඵලං බුද්ධස්ස දත්වාන, විප්පසන්නෙන චෙතසා॥
gax:“අධිගච්ඡිං තදා පීතිං, විපුලඤ්ච සුඛුත්තමං।
gae:උප්පජ්ජතෙව රතනං, නිබ්බත්තස්ස තහිං තහිං॥
gax:“එකනවුතිතො <pb M=1.90/> කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“දිබ්බචක්ඛු විසුද්ධං මෙ, සමාධිකුසලො අහං।
gae:අභිඤ්ඤාපාරමිප්පත්තො, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:එවං යානි නිමිත්තානි අඞ්කුසෙ කත්වා විපස්සනං වඩ්ඪෙත්වා අරහත්තං පාපුණි, තෙහි සද්ධිං අත්තනො චිත්තදමනං සංසන්දිත්වා අඤ්ඤං බ්යාකරොන්තො <b>“උදකඤ්හි නයන්ති නෙත්තිකා”</b>ති ගාථං අභාසි।
bod:19:තත්ථ <b>උදකං හී</b>ති <b>හි</b>-සද්දො නිපාතමත්තං। <b>නයන්තී</b>ති පථවියා තං තං ථලට්ඨානං ඛණිත්වා නින්නට්ඨානං පූරෙත්වා මාතිකං වා කත්වා රුක්ඛදොණිං වා ඨපෙත්වා අත්තනො ඉච්ඡිතිච්ඡිතට්ඨානං නෙන්ති। තථා තෙ නෙන්තීති <b>නෙත්තිකා। තෙජන</b>න්ති කණ්ඩං। ඉදං වුත්තං හොති – නෙත්තිකා අත්තනො රුචියා ඉච්ඡිතිච්ඡිතට්ඨානං උදකං <b>නයන්ති, උසුකාරා</b>පි තාපෙත්වා තෙජනං <b>නමයන්ති</b> උජුං කරොන්ති। නමනවසෙන <b>තච්ඡකා</b> නෙමිආදීනං අත්ථාය තච්ඡන්තා <b>දාරුං නමයන්ති</b> අත්තනො රුචියා උජුං වා වඞ්කං වා කරොන්ති। එවං එත්තකං ආරම්මණං <pb P=1.78/> කත්වා <b>සුබ්බතා</b> යථාසමාදින්නෙන <pb V=1.75/> සීලාදිනා සුන්දරවතා ධීරා සොතාපත්තිමග්ගාදීනං උප්පාදෙන්තා <b>අත්තානං දමෙන්ති,</b> අරහත්තං පන පත්තෙසු එකන්තදන්තා නාම හොන්තීති।
cen:කුලත්ථෙරගාථාවණ්ණනා නිට්ඨිතා।
sub:10:අජිතත්ථෙරගාථාවණ්ණනා
bod:<b>මරණෙ මෙ භයං නත්ථී</b>ති ආයස්මතො අජිතත්ථෙරස්ස ගාථා। කා උප්පත්ති? සො කිර එකනවුතෙ කප්පෙ විපස්සිං භගවන්තං පස්සිත්වා පසන්නචිත්තො කපිත්ථඵලං අදාසි। තතො පරම්පි තං තං පුඤ්ඤං කත්වා දෙවමනුස්සෙසු සංසරන්තො ඉමස්මිං කප්පෙ අනුප්පන්නෙ එව අම්හාකං සත්ථරි සාවත්ථියං මහාකොසලරඤ්ඤො අග්ගාසනියස්ස බ්රාහ්මණස්ස පුත්තො හුත්වා නිබ්බත්ති। තස්ස <b>අජිතො</b>ති නාමං අහොසි। තස්මිඤ්ච සමයෙ <pb M=1.91/> සාවත්ථිවාසී බාවරී නාම බ්රාහ්මණො තීහි මහාපුරිසලක්ඛණෙහි සමන්නාගතො තිණ්ණං වෙදානං පාරගූ සාවත්ථිතො නික්ඛමිත්වා තාපසපබ්බජ්ජං පබ්බජිත්වා ගොධාවරීතීරෙ කපිත්ථාරාමෙ වසති। අථ අජිතො තස්ස සන්තිකෙ පබ්බජිතො අත්ථකාමාය දෙවතාය චොදිතෙන බාවරිනා සත්ථු සන්තිකං පෙසිතො තිස්සමෙත්තෙය්යාදීහි සද්ධිං භගවන්තං උපසඞ්කමිත්වා මනසාව පඤ්හෙ පුච්ඡිත්වා තෙසු විස්සජ්ජිතෙසු පසන්නචිත්තො සත්ථු සන්තිකෙ පබ්බජිත්වා කම්මට්ඨානං ගහෙත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.52.7-11) –
gax:“සුවණ්ණවණ්ණං සම්බුද්ධං, ආහුතීනං පටිග්ගහං।
gae:රථියං පටිපජ්ජන්තං, කපිත්ථං අදදිං ඵලං॥
gax:“එකනවුතිතො කප්පෙ, යං ඵලං අදදිං දදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්තො සීහනාදං නදන්තො <b>“මරණෙ මෙ භයං නත්ථී”</b>ති ගාථං අභාසි।
bod:20:තත්ථ <b>මරණෙ</b>ති මරණනිමිත්තං මරණහෙතු। <b>මෙ</b>ති මය්හං, භයං නත්ථි උච්ඡින්නභවමූලතාය පරික්ඛීණජාතිකත්තා <pb P=1.79/>। අනුච්ඡින්නභවමූලානඤ්හි “කීදිසී නු ඛො මය්හං ආයතිං උප්පත්තී”ති මරණතො භයං භවෙය්ය। <b>නිකන්තී</b>ති අපෙක්ඛා තණ්හා, සා නත්ථි ජීවිතෙ සුපරිමද්දිතසඞ්ඛාරතාය <pb V=1.76/> උපාදානක්ඛන්ධානං දුක්ඛාසාරකාදිභාවෙන සුට්ඨු උපට්ඨහනතො। එවංභූතො චාහං <b>සන්දෙහං</b> සරීරං, සකං වා දෙහං දෙහසඞ්ඛාතං දුක්ඛභාරං <b>නික්ඛිපිස්සාමි</b> ඡඩ්ඩෙස්සාමි, නික්ඛිපන්තො ච “‘ඉමිනා සරීරකෙන සාධෙතබ්බං සාධිතං, ඉදානි තං එකංසෙන ඡඩ්ඩනීයමෙවා’ති පඤ්ඤාවෙපුල්ලප්පත්තියා <b>සම්පජානො</b> සතිවෙපුල්ලප්පත්තියා <b>පටිස්සතො</b> නික්ඛිපිස්සාමී”ති। ඉමං පන ගාථං වත්වා ථෙරො ඣානං සමාපජ්ජිත්වා තදනන්තරං පරිනිබ්බායීති।
cen:අජිතත්ථෙරගාථාවණ්ණනා නිට්ඨිතා।
cen:දුතියවග්ගවණ්ණනා නිට්ඨිතා।
tit:3:තතියවග්ගො
sub:1:නිග්රොධත්ථෙරගාථාවණ්ණනා
bod:<b>නාහං</b> <pb M=1.92/> <pb V=1.77/> <b>භයස්ස භායාමී</b>ති ආයස්මතො නිග්රොධත්ථෙරස්ස ගාථා। කා උප්පත්ති? අයං කිර ඉතො අට්ඨාරසෙ කප්පසතෙ බ්රාහ්මණමහාසාලකුලෙ නිබ්බත්තිත්වා වයප්පත්තො කාමෙසු ආදීනවං නෙක්ඛම්මෙ ච ආනිසංසං දිස්වා ඝරබන්ධනං පහාය අරඤ්ඤායතනං පවිසිත්වා අඤ්ඤතරස්මිං සාලවනෙ පණ්ණසාලං කත්වා තාපසපබ්බජං පබ්බජිත්වා වනමූලඵලාහාරො වසති। තෙන සමයෙන පියදස්සී නාම සම්මාසම්බුද්ධො ලොකෙ උප්පජ්ජිත්වා සදෙවකස්ස ලොකස්ස ධම්මාමතවස්සෙන කිලෙසසන්තාපං නිබ්බාපෙන්තො එකදිවසං තාපසෙ අනුකම්පාය තං සාලවනං පවිසිත්වා නිරොධසමාපත්තිං සමාපන්නො। තාපසො වනමූලඵලත්ථාය ගච්ඡන්තො භගවන්තං දිස්වා පසන්නමානසො පුප්ඵිතසාලදණ්ඩසාඛායො ගහෙත්වා සාලමණ්ඩපං කත්වා තං සබ්බත්ථකමෙව සාලපුප්ඵෙහි සඤ්ඡාදෙත්වා භගවන්තං වන්දිත්වා පීතිසොමනස්සවසෙනෙව ආහාරත්ථායපි අගන්ත්වා නමස්සමානො අට්ඨාසි। සත්ථා නිරොධතො වුට්ඨාය තස්ස අනුකම්පාය “භික්ඛුසඞ්ඝො ආගච්ඡතූ”ති චින්තෙසි, “භික්ඛුසඞ්ඝෙපි <pb P=1.80/> චිත්තං පසාදෙස්සතී”ති। තාවදෙව භික්ඛුසඞ්ඝො ආගතො। සො භික්ඛුසඞ්ඝම්පි දිස්වා පසන්නමානසො වන්දිත්වා අඤ්ජලිං පග්ගය්හ අට්ඨාසි। සත්ථා සිතස්ස පාතුකරණාපදෙසෙන තස්ස භාවිනිං සම්පත්තිං පකාසෙන්තො ධම්මං කථෙත්වා පක්කාමි සද්ධිං භික්ඛුසඞ්ඝෙන। සො තෙන පුඤ්ඤකම්මෙන දෙවමනුස්සෙසුයෙව සංසරන්තො විවට්ටූපනිස්සයං බහුං කුසලං උපචිනිත්වා ඉමස්මිං බුද්ධුප්පාදෙ සාවත්ථියං බ්රාහ්මණමහාසාලකුලෙ නිබ්බත්ති, <b>නිග්රොධො</b>තිස්ස නාමං අහොසි। සො ජෙතවනපටිග්ගහණදිවසෙ බුද්ධානුභාවදස්සනෙන සඤ්ජාතප්පසාදො පබ්බජිත්වා විපස්සනං ආරභිත්වා නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.49.190-220) –
gax:“අජ්ඣොගාහෙත්වා සාලවනං, සුකතො අස්සමො මම।
gae:සාලපුප්ඵෙහි සඤ්ඡන්නො, වසාමි විපිනෙ තදා॥
gax:“පියදස්සී <pb M=1.93/> ච භගවා, සයම්භූ අග්ගපුග්ගලො।
gae:විවෙකකාමො සම්බුද්ධො, සාලවනමුපාගමි॥
gax:“අස්සමා <pb V=1.78/> අභිනික්ඛම්ම, පවනං අගමාසහං।
gae:මූලඵලං ගවෙසන්තො, ආහින්දාමි වනෙ තදා॥
gax:“තත්ථද්දසාසිං සම්බුද්ධං, පියදස්සිං මහායසං।
gae:සුනිසින්නං සමාපන්නං, විරොචන්තං මහාවනෙ॥
gax:“චතුදණ්ඩෙ ඨපෙත්වාන, බුද්ධස්ස උපරී අහං।
gae:මණ්ඩපං සුකතං කත්වා, සාලපුප්ඵෙහි ඡාදයිං॥
gax:“සත්තාහං ධාරයිත්වාන, මණ්ඩපං සාලඡාදිතං।
gae:තත්ථ චිත්තං පසාදෙත්වා, බුද්ධසෙට්ඨමවන්දහං॥
gax:“භගවා තම්හි සමයෙ, වුට්ඨහිත්වා සමාධිතො।
gae:යුගමත්තං පෙක්ඛමානො, නිසීදි පුරිසුත්තමො॥
gax:“සාවකො වරුණො නාම, පියදස්සිස්ස සත්ථුනො।
gae:වසීසතසහස්සෙහි, උපගච්ඡි විනායකං॥
gax:“පියදස්සී ච භගවා, ලොකජෙට්ඨො නරාසභො।
gae:භික්ඛුසඞ්ඝෙ නිසීදිත්වා, සිතං පාතුකරී ජිනො॥
gax:“අනුරුද්ධො උපට්ඨාකො, පියදස්සිස්ස සත්ථුනො।
gae:එකංසං චීවරං කත්වා, අපුච්ඡිත්ථ මහාමුනිං॥
gax:“කො නු ඛො භගවා හෙතු, සිතකම්මස්ස සත්ථුනො।
gae:කාරණෙ විජ්ජමානම්හි, සත්ථා පාතුකරෙ සිතං॥
gax:“සත්තාහං සාලච්ඡදනං, යො මෙ ධාරෙසි මාණවො।
gae:තස්ස කම්මං සරිත්වාන, සිතං පාතුකරිං අහං॥
gax:“අනොකාසං න පස්සාමි, යත්ථ පුඤ්ඤං විපච්චති।
gae:දෙවලොකෙ මනුස්සෙ වා, ඔකාසොව න සම්මති॥
gax:“දෙවලොකෙ වසන්තස්ස, පුඤ්ඤකම්මසමඞ්ගිනො।
gae:යාවතා පරිසා තස්ස, සාලච්ඡන්නා භවිස්සති॥
gax:“තත්ථ <pb M=1.94/> දිබ්බෙහි නච්චෙහි, ගීතෙහි වාදිතෙහි ච।
gae:රමිස්සති සදා සන්තො, පුඤ්ඤකම්මසමාහිතො॥
gax:“යාවතා පරිසා තස්ස, ගන්ධගන්ධී භවිස්සති।
gae:සාලස්ස පුප්ඵවස්සො ච, පවස්සිස්සති තාවදෙ॥
gax:“තතො චුතොයං මනුජො, මානුසං ආගමිස්සති।
gae:ඉධාපි සාලච්ඡදනං, සබ්බකාලං ධරිස්සති॥
gax:“ඉධ නච්චඤ්ච ගීතඤ්ච, සම්මතාළසමාහිතං।
gae:පරිවාරෙස්සන්ති මං නිච්චං, බුද්ධපූජායිදං ඵලං॥
gax:“උග්ගච්ඡන්තෙ <pb V=1.79/> ච සූරියෙ, සාලවස්සං පවස්සතෙ।
gae:පුඤ්ඤකම්මෙන සංයුත්තං, වස්සතෙ සබ්බකාලිකං॥
gax:“අට්ඨාරසෙ කප්පසතෙ, ඔක්කාකකුලසම්භවො।
gae:ගොතමො නාම නාමෙන, සත්ථා ලොකෙ භවිස්සති॥
gax:“තස්ස ධම්මෙ සුදායාදො, ඔරසො ධම්මනිම්මිතො।
gae:සබ්බාසවෙ පරිඤ්ඤාය, නිබ්බායිස්සතිනාසවො॥
gax:“ධම්මං අභිසමෙන්තස්ස, සාලච්ඡන්නං භවිස්සති।
gae:චිතකෙ ඣායමානස්ස, ඡදනං තත්ථ හෙස්සති॥
gax:“විපාකං කිත්තයිත්වාන, පියදස්සී මහාමුනි।
gae:පරිසාය ධම්මං දෙසෙසි, තප්පෙන්තො ධම්මවුට්ඨියා॥
gax:“තිංසකප්පානි දෙවෙසු, දෙවරජ්ජමකාරයිං।
gae:සට්ඨි ච සත්තක්ඛත්තුඤ්ච, චක්කවත්තී අහොසහං॥
gax:“දෙවලොකා ඉධාගන්ත්වා, ලභාමි විපුලං සුඛං।
gae:ඉධාපි සාලච්ඡදනං, මණ්ඩපස්ස ඉදං ඵලං॥
gax:“අයං පච්ඡිමකො මය්හං, චරිමො වත්තතෙ භවො।
gae:ඉධාපි සාලච්ඡදනං, හෙස්සති සබ්බකාලිකං॥
gax:“මහාමුනිං තොසයිත්වා, ගොතමං සක්යපුඞ්ගවං।
gae:පත්තොම්හි අචලං ඨානං, හිත්වා ජයපරාජයං॥
gax:“අට්ඨාරසෙ <pb M=1.95/> කප්පසතෙ, යං බුද්ධමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං, භවා සබ්බෙ සමූහතා।
gae:නාගොව බන්ධනං ඡෙත්වා, විහරාමි අනාසවො॥
gax:“ස්වාගතං වත මෙ ආසි, බුද්ධසෙට්ඨස්ස සන්තිකෙ।
gae:තිස්සො විජ්ජා අනුප්පත්තා, කතං බුද්ධස්ස සාසනං॥
gax:“පටිසම්භිදා චතස්සො, විමොක්ඛාපි ච අට්ඨිමෙ।
gae:ඡළභිඤ්ඤා සච්ඡිකතා, කතං බුද්ධස්ස සාසන”න්ති॥
bod:එවං පන ඡළභිඤ්ඤො හුත්වා ඵලසුඛෙන වීතිනාමෙන්තො සාසනස්ස නිය්යානිකභාවවිභාවනත්ථං අඤ්ඤාබ්යාකරණවසෙන <b>“නාහං භයස්ස භායාමී”</b>ති ගාථං අභාසි।
bod:21:තත්ථ භායන්ති එතස්මාති <b>භයං,</b> ජාතිජරාදි। <b>භයස්සා</b>ති නිස්සක්කෙ සාමිවචනං, භයතො භායිතබ්බනිමිත්තං ජාතිජරාමරණාදිනා හෙතුනා නාහං භායාමීති අත්ථො। තත්ථ කාරණමාහ <pb V=1.80/> <b>“සත්ථා නො අමතස්ස කොවිදො”</b>ති। අම්හාකං සත්ථා අමතෙ කුසලො වෙනෙය්යානං අමතදානෙ ඡෙකො। <b>යත්ථ භයං නාවතිට්ඨතී</b>ති යස්මිං නිබ්බානෙ යථාවුත්තං භයං න තිට්ඨති ඔකාසං න ලභති। <b>තෙනා</b>ති තතො නිබ්බානතො। <b>වජන්තී</b>ති අභයට්ඨානමෙව ගච්ඡන්ති। නිබ්බානඤ්හි අභයට්ඨානං නාම। කෙන පන වජන්තීති ආහ <b>“මග්ගෙන වජන්ති භික්ඛවො”</b>ති, අට්ඨඞ්ගිකෙන අරියමග්ගෙන සත්ථු ඔවාදකරණා භික්ඛූ සංසාරෙ භයස්ස ඉක්ඛනකාති අත්ථො। <b>යත්ථා</b>ති වා යං නිමිත්තං යස්ස අරියමග්ගස්ස <pb P=1.81/> අධිගමහෙතු අත්තානුවාදාදිකං පඤ්චවීසතිවිධම්පි භයං නාවතිට්ඨති පතිට්ඨං න ලභති, තෙන අරියෙන මග්ගෙන වජන්ති අභයට්ඨානං සත්ථු සාසනෙ භික්ඛූ, තෙන මග්ගෙන අහම්පි ගතො, තස්මා නාහං භයස්ස භායාමීති ථෙරො අඤ්ඤං බ්යාකාසි।
cen:නිග්රොධත්ථෙරගාථාවණ්ණනා නිට්ඨිතා।
sub:2:චිත්තකත්ථෙරගාථාවණ්ණනා
bod:<b>නීලාසුගීවා</b>ති <pb M=1.96/> ආයස්මතො චිත්තකත්ථෙරස්ස ගාථා। කා උප්පත්ති? සො කිර පදුමුත්තරබුද්ධකාලතො පට්ඨාය විවට්ටූපනිස්සයං කුසලං ආචිනන්තො ඉතො එකනවුතෙ කප්පෙ මනුස්සයොනියං නිබ්බත්තිත්වා විඤ්ඤුත්තං පත්තො විපස්සිං භගවන්තං පස්සිත්වා පසන්නමානසො පුප්ඵෙහි පූජං කත්වා වන්දිත්වා “සන්තධම්මෙන නාම එත්ථ භවිතබ්බ”න්ති සත්ථරි නිබ්බානෙ ච අධිමුච්චි। සො තෙන පුඤ්ඤකම්මෙන තතො චුතො තාවතිංසභවනෙ නිබ්බත්තො අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති <b>චිත්තකො</b> නාම නාමෙන। සො භගවති රාජගහං ගන්ත්වා වෙළුවනෙ විහරන්තෙ සත්ථාරං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා චරියානුකූලං කම්මට්ඨානං ගහෙත්වා අරඤ්ඤායතනං පවිසිත්වා භාවනානුයුත්තො ඣානං නිබ්බත්තෙත්වා ඣානපාදකං විපස්සනං වඩ්ඪෙත්වා නචිරෙනෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.50.1-7) –
gax:“කණිකාරංව ජොතන්තං, නිසින්නං පබ්බතන්තරෙ।
gae:අද්දසං විරජං බුද්ධං, විපස්සිං ලොකනායකං॥
gax:“තීණි කිඞ්කණිපුප්ඵානි, පග්ගය්හ අභිරොපයිං।
gae:සම්බුද්ධං අභිපූජෙත්වා, ගච්ඡාමි දක්ඛිණාමුඛො॥
gax:“තෙන <pb V=1.81/> කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසං අගච්ඡහං॥
gax:“එකනවුතෙ ඉතො කප්පෙ, යං බුද්ධමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සත්ථාරං වන්දිතුං රාජගහං උපගතො තත්ථ භික්ඛූහි “කිං, ආවුසො, අරඤ්ඤෙ අප්පමත්තො විහාසී”ති පුට්ඨො අත්තනො අප්පමාදවිහාරනිවෙදනෙන අඤ්ඤං බ්යාකරොන්තො <b>“නීලාසුගීවා”</b>ති ගාථං අභාසි।
bod:22:තත්ථ <pb M=1.97/> <b>නීලාසුගීවා</b>ති නීලසුගීවා, ගාථාසුඛත්ථඤ්හෙත්ථ දීඝො <pb P=1.82/> කතො, රාජිවන්තතාය සුන්දරාය ගීවාය සමන්නාගතොති අත්ථො। තෙ යෙභුය්යෙන ච නීලවණ්ණතාය <b>නීලා</b>। සොභනකණ්ඨතාය <b>සුගීවා। සිඛිනො</b>ති මත්ථකෙ ජාතාය සිඛාය සස්සිරිකභාවෙන <b>සිඛිනො। මොරා</b>ති මයූරා। <b>කාරම්භිය</b>න්ති කාරම්බරුක්ඛෙ। <b>කාරම්භිය</b>න්ති වා තස්ස වනස්ස නාමං। තස්මා කාරම්භියන්ති කාරම්භනාමකෙ වනෙති අත්ථො। <b>අභිනදන්තී</b>ති පාවුස්සකාලෙ මෙඝගජ්ජිතං සුත්වා කෙකාසද්දං කරොන්තා උතුසම්පදාසිද්ධෙන සරෙන හංසාදිකෙ අභිභවන්තා විය නදන්ති। <b>තෙ</b>ති තෙ මොරා। <b>සීතවාතකීළිතා</b>ති සීතෙන මෙඝවාතෙන සඤ්ජාතකීළිතා මධුරවස්සිතං වස්සන්තා। <b>සුත්ත</b>න්ති භත්තසම්මදවිනොදනත්ථං සයිතං, කායකිලමථපටිපස්සම්භනාය වා අනුඤ්ඤාතවෙලායං සුපන්තං। <b>ඣාය</b>න්ති සමථවිපස්සනාඣානෙහි ඣායනසීලං භාවනානුයුත්තං। <b>නිබොධෙන්තී</b>ති පබොධෙන්ති। “ඉමෙපි නාම නිද්දං අනුපගන්ත්වා ජාගරන්තා අත්තනා කත්තබ්බං කරොන්ති, කිමඞ්ගං පනාහ”න්ති එවං සම්පජඤ්ඤුප්පාදනෙන සයනතො වුට්ඨාපෙන්තීති අධිප්පායො।
cen:චිත්තකත්ථෙරගාථාවණ්ණනා නිට්ඨිතා।
sub:3:ගොසාලත්ථෙරගාථාවණ්ණනා
bod:<b>අහං ඛො වෙළුගුම්බස්මි</b>න්ති ආයස්මතො ගොසාලත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං කුසලං ආචිනන්තො ඉතො එකනවුතෙ කප්පෙ අඤ්ඤතරස්මිං පබ්බතෙ රුක්ඛසාඛායං ඔලම්බමානං පච්චෙකබුද්ධස්ස පංසුකූලචීවරං දිස්වා “අරහද්ධජො වතාය”න්ති පසන්නචිත්තො පුප්ඵෙහි පූජෙහි। සො තෙන පුඤ්ඤකම්මෙන <pb P=1.83/> තාවතිංසභවනෙ නිබ්බත්තො <pb V=1.82/>। තතො පට්ඨාය දෙවමනුස්සෙසුයෙව සංසරන්තො ඉමස්මිං බුද්ධුප්පාදෙ මගධරට්ඨෙ ඉබ්භකුලෙ නිබ්බත්තො <b>ගොසාලො</b> නාම නාමෙන। සොණෙන පන කොටිකණ්ණෙන කතපරිචයත්තා තස්ස පබ්බජිතභාවං සුත්වා “සොපි නාම මහාවිභවො පබ්බජිස්සති <pb M=1.98/>, කිමඞ්ගං පනාහ”න්ති සඤ්ජාතසංවෙගො භගවතො සන්තිකෙ පබ්බජිත්වා චරියානුකූලං කම්මට්ඨානං ගහෙත්වා සප්පායං වසනට්ඨානං ගවෙසන්තො අත්තනො ජාතගාමස්ස අවිදූරෙ එකස්මිං සානුපබ්බතෙ විහාසි। තස්ස මාතා දිවසෙ දිවසෙ භික්ඛං දෙති। අථෙකදිවසං ගාමං පිණ්ඩාය පවිට්ඨස්ස මාතා මධුසක්ඛරාභිසඞ්ඛතං පායාසං අදාසි। සො තං ගහෙත්වා තස්ස පබ්බතස්ස ඡායායං අඤ්ඤතරස්ස වෙළුගුම්බස්ස මූලෙ නිසීදිත්වා පරිභුඤ්ජිත්වා ධොවිතපත්තපාණී විපස්සනං ආරභි। භොජනසප්පායලාභෙන කායචිත්තානං කල්ලතාය සමාහිතො උදයබ්බයඤාණාදිකෙ තික්ඛෙ සූරෙ වහන්තෙ අප්පකසිරෙනෙව විපස්සනං උස්සුක්කාපෙත්වා මග්ගපටිපාටියා භාවනං මත්ථකං පාපෙන්තො සහ පටිසම්භිදාහි අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.50.8-14) –
gax:“හිමවන්තස්ස අවිදූරෙ, උදඞ්ගණො නාම පබ්බතො।
gae:තත්ථද්දසං පංසුකූලං, දුමග්ගම්හි විලම්බිතං॥
gax:“තීණි කිඞ්කණිපුප්ඵානි, ඔචිනිත්වානහං තදා।
gae:හෙට්ඨා පහට්ඨෙන චිත්තෙන, පංසුකූලං අපූජයිං॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසං අගච්ඡහං॥
gax:“එකනවුතෙ ඉතො කප්පෙ, යං කම්මමකරිං තදා।
gae:දුග්ගතිං නාභිජානාමි, පූජිත්වා අරහද්ධජං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන අධිගන්ත්වා දිට්ඨධම්මසුඛවිහාරත්ථං පබ්බතසානුමෙව ගන්තුකාමො අත්තනො පටිපත්තිං පවෙදෙන්තො <b>“අහං ඛො වෙළුගුම්බස්මි”</b>න්ති ගාථං අභාසි।
bod:23:තත්ථ <b>වෙළුගුම්බස්මි</b>න්ති වෙළුගච්ඡස්ස සමීපෙ, තස්ස ඡායායං। <b>භුත්වාන මධුපායස</b>න්ති මධුපසිත්තපායාසං භුඤ්ජිත්වා। <b>පදක්ඛිණ</b>න්ති පදක්ඛිණග්ගාහෙන, සත්ථු ඔවාදස්ස සම්මා සම්පටිච්ඡනෙනාති අත්ථො। <b>සම්මසන්තො ඛන්ධානං</b> <pb P=1.84/> <b>උදයබ්බය</b>න්ති පඤ්චන්නං උපාදානක්ඛන්ධානං උදයබ්බයඤ්ච විපස්සන්තො, යදිපි ඉදානි <pb M=1.99/> කතකිච්චො, ඵලසමාපත්තිං පන සමාපජ්ජිතුං විපස්සනං පට්ඨපෙන්තොති අධිප්පායො। <b>සානුං පටිගමිස්සාමී</b>ති පුබ්බෙ මයා වුත්ථපබ්බතසානුමෙව උද්දිස්ස <pb V=1.83/> ගච්ඡිස්සාමි। <b>විවෙකමනුබ්රූහය</b>න්ති පටිපස්සද්ධිවිවෙකං ඵලසමාපත්තිකායවිවෙකඤ්ච පරිබ්රූහයන්තො, තස්ස වා පරිබ්රූහනහෙතු ගමිස්සාමීති। එවං පන වත්වා ථෙරො තත්ථෙව ගතො, අයමෙව ච ඉමස්ස ථෙරස්ස අඤ්ඤාබ්යාකරණගාථා අහොසි।
cen:ගොසාලත්ථෙරගාථාවණ්ණනා නිට්ඨිතා।
sub:4:සුගන්ධත්ථෙරගාථාවණ්ණනා
bod:<b>අනුවස්සිකො පබ්බජිතො</b>ති ආයස්මතො සුගන්ධත්ථෙරස්ස ගාථා। කා උප්පත්ති? සො කිර ඉතො ද්වානවුතෙ කප්පෙ තිස්සස්ස නාම සම්මාසම්බුද්ධස්ස කාලෙ මනුස්සයොනියං නිබ්බත්තිත්වා විඤ්ඤුතං පත්තො මිගබ්යධනෙන අරඤ්ඤෙ විචරති। සත්ථා තස්ස අනුකම්පාය පදවළඤ්ජං දස්සෙත්වා ගතො। සො සත්ථු පදචෙතියානි දිස්වා පුරිමබුද්ධෙසු කතාධිකාරතාය “සදෙවකෙ ලොකෙ අග්ගපුග්ගලස්ස ඉමානි පදානී”ති පීතිසොමනස්සජාතො කොරණ්ඩකපුප්ඵානි ගහෙත්වා පූජං කත්වා චිත්තං පසාදෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා තතො චුතො අපරාපරං පුඤ්ඤානි කත්වා දෙවමනුස්සෙසු සංසරන්තො කස්සපස්ස භගවතො කාලෙ කුටුම්බිකො හුත්වා සත්ථු භික්ඛුසඞ්ඝස්ස ච මහාදානං පවත්තෙත්වා ගන්ධකුටිං මහග්ඝගොසිතචන්දනං පිසිත්වා තෙන පරිභණ්ඩං කත්වා පත්ථනං පට්ඨපෙසි – “නිබ්බත්තනිබ්බත්තට්ඨානෙ මය්හං සරීරං එවංසුගන්ධං හොතූ”ති। එවං අඤ්ඤානිපි තත්ථ තත්ථ භවෙ බහූනි පුඤ්ඤකම්මානි කත්වා සුගතීසු එව පරිවත්තමානො ඉමස්මිං බුද්ධුප්පාදෙ සාවත්ථියං විභවසම්පන්නස්ස බ්රාහ්මණස්ස ගෙහෙ නිබ්බත්ති। නිබ්බත්තස්ස ච තස්ස මාතුකුච්ඡිගතකාලතො පට්ඨාය මාතු සරීරං සකලම්පි ගෙහං සුරභිගන්ධං වායති। ජාතදිවසෙ පන විසෙසතො පරමසුගන්ධං සාමන්තගෙහෙසුපි වායතෙව। තස්ස මාතාපිතරො “අම්හාකං පුත්තො අත්තනාව <pb P=1.85/> අත්තනො නාමං ගහෙත්වා ආගතො”ති <b>සුගන්ධො</b>ත්වෙව නාමං අකංසු। සො අනුපුබ්බෙන වයප්පත්තො <pb M=1.100/> මහාසෙලත්ථෙරං දිස්වා තස්ස සන්තිකෙ ධම්මං සුත්වා පබ්බජිත්වා විපස්සනාය කම්මං කරොන්තො සත්තාහබ්භන්තරෙ එව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.50.15-24) –
gax:“වනකම්මිකො පුරෙ ආසිං, පිතුමාතුමතෙනහං।
gae:පසුමාරෙන ජීවාමි, කුසලං මෙ න විජ්ජති॥
gax:“මම ආසයසාමන්තා, තිස්සො ලොකග්ගනායකො।
gae:පදානි තීණි දස්සෙසි, අනුකම්පාය චක්ඛුමා॥
gax:“අක්කන්තෙ <pb V=1.84/> ච පදෙ දිස්වා, තිස්සනාමස්ස සත්ථුනො।
gae:හට්ඨො හට්ඨෙන චිත්තෙන, පදෙ චිත්තං පසාදයිං॥
gax:“කොරණ්ඩං පුප්ඵිතං දිස්වා, පාදපං ධරණීරුහං।
gae:සකොසකං ගහෙත්වාන, පදසෙට්ඨං අපූජයිං॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“යං යං යොනුපපජ්ජාමි, දෙවත්තං අථ මානුසං।
gae:කොරණ්ඩකඡවී හොමි, සුප්පභාසො භවාමහං॥
gax:“ද්වෙනවුතෙ ඉතො කප්පෙ, යං කම්මමකරිං තදා।
gae:දුග්ගතිං නාභිජානාමි, පදපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අඤ්ඤං බ්යාකරොන්තො <b>“අනුවස්සිකො පබ්බජිතො”</b>ති ඉමං ගාථං අභාසි।
bod:24:තත්ථ <b>අනුවස්සිකො</b>ති අනුගතො උපගතො වස්සං අනුවස්සො, අනුවස්සොව අනුවස්සිකො। <b>පබ්බජිතො</b>ති පබ්බජ්ජං උපගතො, පබ්බජිතො හුත්වා උපගතවස්සමත්තො එකවස්සිකොති අත්ථො। අථ වා අනුගතං පච්ඡාගතං අපගතං වස්සං අනුවස්සං, තං අස්ස අත්ථීති අනුවස්සිකො। යස්ස පබ්බජිතස්ස වස්සං අපරිපුණ්ණතාය න ගණනූපගතං, සො එවං වුත්තො, තස්මා <pb M=1.101/> අවස්සිකොති වුත්තං හොති। <b>පස්ස ධම්මසුධම්මත</b>න්ති තව සත්ථු ධම්මස්ස සුධම්මභාවං ස්වාක්ඛාතතං එකන්තනිය්යානිකතං පස්ස, යත්ථ අනුවස්සිකො තුවං පබ්බජිතො। පුබ්බෙනිවාසඤාණං දිබ්බචක්ඛුඤාණං ආසවක්ඛයඤාණන්ති <b>තිස්සො විජ්ජා</b> තයා <b>අනුප්පත්තා</b> සච්ඡිකතා, තතො එව <b>කතං බුද්ධස්ස සාසනං</b> සම්මාසම්බුද්ධස්ස සාසනං අනුසිට්ඨි ඔවාදො අනුසික්ඛිතොති කතකිච්චතං නිස්සාය පීතිසොමනස්සජාතො ථෙරො අත්තානං පරං විය කත්වා වදතීති।
cen:සුගන්ධත්ථෙරගාථාවණ්ණනා නිට්ඨිතා।
sub:5:නන්දියත්ථෙරගාථාවණ්ණනා
bod:<b>ඔභාසජාත</b>න්ති <pb P=1.86/> ආයස්මතො නන්දියත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො <pb V=1.85/> කාලෙ සත්ථරි පරිනිබ්බුතෙ චෙතියෙ චන්දනසාරෙන වෙදිකං කාරෙත්වා උළාරං පූජාසක්කාරං පවත්තෙසි। තතො පට්ඨාය අජ්ඣාසයසම්පන්නො හුත්වා තත්ථ තත්ථ විවට්ටූපනිස්සයං බහුං පුඤ්ඤකම්මං ආචිනිත්වා දෙවෙසු ච මනුස්සෙසු ච සංසරන්තො ඉමස්මිං බුද්ධුප්පාදෙ කපිලවත්ථුස්මිං සක්යරාජකුලෙ නිබ්බත්ති। තස්ස මාතාපිතරො නන්දිං ජනෙන්තො ජාතොති <b>නන්දියො</b>ති නාමං අකංසු। සො වයප්පත්තො අනුරුද්ධාදීසු සත්ථු සන්තිකෙ පබ්බජන්තෙසු සයම්පි පබ්බජිත්වා විපස්සනාය කම්මං කරොන්තො කතාධිකාරතාය නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.15-20) –
gax:“පදුමුත්තරො නාම ජිනො, ලොකජෙට්ඨො නරාසභො।
gae:ජලිත්වා අග්ගිඛන්ධොව, සම්බුද්ධො පරිනිබ්බුතො॥
gax:“නිබ්බුතෙ ච මහාවීරෙ, ථූපො විත්ථාරිකො අහු।
gae:දූරතොව උපට්ඨෙන්ති, ධාතුගෙහවරුත්තමෙ॥
gax:“පසන්නචිත්තො සුමනො, අකං චන්දනවෙදිකං।
gae:දිස්සති ථූපඛන්ධො ච, ථූපානුච්ඡවිකො තදා॥
gax:“භවෙ <pb M=1.102/> නිබ්බත්තමානම්හි, දෙවත්තෙ අථ මානුසෙ॥
gae:ඔමත්තං මෙ න පස්සාමි, පුබ්බකම්මස්සිදං ඵලං॥
gax:“පඤ්චදසකප්පසතෙ, ඉතො අට්ඨ ජනා අහුං।
gae:සබ්බෙ සමත්තනාමා තෙ චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අනුරුද්ධත්ථෙරාදීහි සද්ධිං පාචීනවංසමිගදායෙ විහරන්තෙ ඉමස්මිං ථෙරෙ එකදිවසං මාරො පාපිමා භිංසාපෙතුකාමො තස්ස භෙරවරූපං දස්සෙති। ථෙරො තං “මාරො අය”න්ති ඤත්වා “පාපිම, යෙ මාරධෙය්යං වීතිවත්තා, තෙසං තව කිරියා කිං කරිස්සති, තතොනිදානං පන ත්වං එව විඝාතං අනත්ථං පාපුණිස්සසී”ති දස්සෙන්තො <b>“ඔභාසජාතං ඵලග”</b>න්ති ගාථං අභාසි।
bod:25:තත්ථ <b>ඔභාසජාත</b>න්ති ඤාණොභාසෙන ජාතොභාසං අග්ගමග්ගඤාණස්ස අධිගතත්තා। තෙන අනවසෙසතො කිලෙසන්ධකාරස්ස විහතවිද්ධංසිතභාවතො අතිවිය පභස්සරන්ති අත්ථො। <b>ඵලග</b>න්ති ඵලං ගතං උපගතං, අග්ගඵලඤාණසහිතන්ති අධිප්පායො। <b>චිත්ත</b>න්ති ඛීණාසවස්ස චිත්තං සාමඤ්ඤෙන වදති। තෙනාහ <b>“අභිණ්හසො”</b>ති। තඤ්හි නිරොධනින්නතාය ඛීණාසවානං නිච්චකප්පං අරහත්තඵලසමාපත්තිසමාපජ්ජනතො “ඵලෙන සහිත”න්ති වත්තබ්බතං අරහති। <b>තාදිස</b>න්ති තථාරූපං, අරහන්තන්ති <pb V=1.86/> අත්ථො। <b>ආසජ්ජා</b>ති විසොධෙත්වා පරිභුය්ය। <b>කණ්හා</b>ති මාරං ආලපති, සො හි කණ්හකම්මත්තා කණ්හාභිජාතිතාය <pb P=1.87/> ච “කණ්හො”ති වුච්චති। <b>දුක්ඛං නිගච්ඡසී</b>ති ඉධ කුච්ඡිඅනුප්පවෙසාදිනා නිරත්ථකං කායපරිස්සමං දුක්ඛං, සම්පරායෙ ච අප්පතිකාරං අපායදුක්ඛං උපගමිස්සසි පාපුණිස්සසි। තං සුත්වා මාරො “ජානාති මං සමණො”ති තත්ථෙවන්තරධායීති।
cen:නන්දියත්ථෙරගාථාවණ්ණනා නිට්ඨිතා।
sub:6:අභයත්ථෙරගාථාවණ්ණනා
bod:<b>සුත්වා</b> <pb M=1.103/> <b>සුභාසිතං වාච</b>න්ති ආයස්මතො අභයත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො සාසනෙ පබ්බජිත්වා ධම්මකථිකො හුත්වා ධම්මකථනකාලෙ පඨමං චතූහි ගාථාහි භගවන්තං අභිත්ථවිත්වා පච්ඡා ධම්මං කථෙසි। තෙනස්ස පුඤ්ඤකම්මබලෙන කප්පානං සතසහස්සං අපායපටිසන්ධි නාම නාහොසි। තථා හි වුත්තං –
gax:“අභිත්ථවිත්වා පදුමුත්තරං ජිනං, පසන්නචිත්තො අභයො සයම්භුං।
gae:න ගච්ඡි කප්පානි අපායභූමිං, සතසහස්සානි උළාරසද්ධො”ති॥ (අප॰ ථෙර 2.55.221)
bod:ඛෙත්තසම්පත්තියාදීහි තස්ස ච පුබ්බපච්ඡිමසන්නිට්ඨානචෙතනානං අතිවිය උළාරභාවෙන සො අපරිමෙය්යො පුඤ්ඤාභිසන්දො කුසලාභිසන්දො තාදිසො අහොසි। “අචින්තියෙ පසන්නානං, විපාකො හොති අචින්තියො”ති (අප॰ ථෙර 1.1.82) හි වුත්තං। තත්ථ තත්ථ හි භවෙ උපචිතං පුඤ්ඤං තස්ස උපත්ථම්භකමහොසි। තථා හි සො විපස්සිස්ස භගවතො කෙතකපුප්ඵෙහි පූජමකාසි। එවං උළාරෙහි පුඤ්ඤවිසෙසෙහි සුගතීසු එව සංසරන්තො ඉමස්මිං බුද්ධුප්පාදෙ රඤ්ඤො බිම්බිසාරස්ස පුත්තො <pb P=1.88/> හුත්වා නිබ්බත්ති। <b>අභයො</b>තිස්ස නාමං අහොසි। තස්ස උප්පත්ති පරතො ආවි භවිස්සති। සො නිගණ්ඨෙන නාටපුත්තෙන උභතොකොටිකං පඤ්හං සික්ඛාපෙත්වා “ඉමං පඤ්හං පුච්ඡිත්වා සමණස්ස ගොතමස්ස වාදං ආරොපෙහී”ති විස්සජ්ජිතො භගවන්තං උපසඞ්කමිත්වා තං පඤ්හං පුච්ඡිත්වා තස්ස පඤ්හස්ස අනෙකංසබ්යාකරණභාවෙ භගවතා කථිතෙ නිගණ්ඨානං පරාජයං, සත්ථු ච සම්මාසම්බුද්ධභාවං විදිත්වා උපාසකත්තං පටිවෙදෙසි। තතො රඤ්ඤෙ බිම්බිසාරෙ කාලඞ්කතෙ සඤ්ජාතසංවෙගො සාසනෙ පබ්බජිත්වා තාලච්ඡිග්ගළූපමසුත්තදෙසනාය සොතාපන්නො හුත්වා පුන විපස්සනං ආරභිත්වා අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.52.17-22) –
gax:“විනතානදියා <pb V=1.87/> තීරෙ, විහාසි පුරිසුත්තමො।
gae:අද්දසං විරජං බුද්ධං, එකග්ගං සුසමාහිතං॥
gax:“මධුගන්ධස්ස <pb M=1.104/> පුප්ඵෙන, කෙතකස්ස අහං තදා।
gae:පසන්නචිත්තො සුමනො, බුද්ධසෙට්ඨමපූජයිං॥
gax:“එකනවුතෙ ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිකිත්තනෙන අඤ්ඤං බ්යාකරොන්තො <b>“සුත්වා සුභාසිතං වාච”</b>න්ති ගාථං අභාසි।
bod:26:තත්ථ <b>සුත්වා</b>ති සොතං ඔදහිත්වා, සොතද්වාරානුසාරෙන උපධාරෙත්වා। <b>සුභාසිත</b>න්ති සුට්ඨු භාසිතං, සම්මදෙව භාසිතං, සම්මාසම්බුද්ධභාවතො මහාකාරුණිකතාය ච කිඤ්චි අවිසංවාදෙත්වා යථාධිප්පෙතස්ස අත්ථස්ස එකන්තතො සාධනවසෙන භාසිතං චතුසච්චවිභාවනීයධම්මකථං। න හි සච්චවිනිමුත්තා භගවතො ධම්මදෙසනා අත්ථි। <b>බුද්ධස්සා</b>ති සබ්බඤ්ඤුබුද්ධස්ස। <b>ආදිච්චබන්ධුනො</b>ති ආදිච්චවංසෙ සම්භූතත්තා ආදිච්චො බන්ධු එතස්සාති ආදිච්චබන්ධු, භගවා। තස්ස ආදිච්චබන්ධුනො। ආදිච්චස්ස වා බන්ධූති ආදිච්චබන්ධු, භගවා। තස්ස භගවතො ඔරසපුත්තභාවතො। තෙනාහ භගවා –
gax:“යො අන්ධකාරෙ තමසී පභඞ්කරො, වෙරොචනො මණ්ඩලී උග්ගතෙජො।
gae:මා රාහු ගිලී චරමන්තලික්ඛෙ, පජං මමං රාහු පමුඤ්ච සූරිය”න්ති॥ (සං॰ නි॰ 1.91)।
bod:<b>පච්චබ්යධි</b>න්ති <pb P=1.89/> පටිවිජ්ඣිං। <b>හී</b>-ති නිපාතමත්තං। <b>නිපුණ</b>න්ති සණ්හං පරමසුඛුමං, නිරොධසච්චං, චතුසච්චමෙව වා। <b>හී</b>-ති වා හෙතුඅත්ථෙ නිපාතො। යස්මා පච්චබ්යධිං නිපුණං චතුසච්චං, තස්මා න දානි කිඤ්චි පටිවිජ්ඣිතබ්බං අත්ථීති අත්ථො। යථා කිං පටිවිජ්ඣීති ආහ <b>“වාලග්ගං උසුනා යථා”</b>ති। යථා සත්තධා භින්නස්ස වාලස්ස කොටිං සුසික්ඛිතො කුසලො ඉස්සාසො උසුනා කණ්ඩෙන අවිරජ්ඣන්තො විජ්ඣෙය්ය, එවං පච්චබ්යධිං නිපුණං අරියසච්චන්ති යොජනා।
cen:අභයත්ථෙරගාථාවණ්ණනා නිට්ඨිතා।
sub:7:ලොමසකඞ්ගියත්ථෙරගාථාවණ්ණනා
bod:<b>දබ්බං</b> <pb M=1.105/> <pb V=1.88/> <b>කුස</b>න්ති ආයස්මතො ලොමසකඞ්ගියත්ථෙරස්ස ගාථා। කා උප්පත්ති? සො කිර ඉතො එකනවුතෙ කප්පෙ විපස්සිං භගවන්තං පස්සිත්වා පසන්නමානසො නානාපුප්ඵෙහි පූජෙත්වා තෙන පුඤ්ඤකම්මෙන දෙවලොකෙ නිබ්බත්තො පුන අපරාපරං පුඤ්ඤානි කත්වා සුගතීසුයෙව සංසරන්තො කස්සපස්ස භගවතො සාසනෙ පබ්බජිත්වා සමණධම්මං කරොති। තෙන ච සමයෙන සත්ථාරා භද්දෙකරත්තපටිපදාය කථිතාය අඤ්ඤතරො භික්ඛු භද්දෙකරත්තසුත්තවසෙන තෙන සාකච්ඡං කරොති। සො තං න සම්පායාසි। අසම්පායන්තො “අහං අනාගතෙ තුය්හං භද්දෙකරත්තං කථෙතුං සමත්ථො භවෙය්ය”න්ති පණිධානං අකාසි, ඉතරො “පුච්ඡෙය්ය”න්ති। එතෙසු පඨමො එකං බුද්ධන්තරං දෙවමනුස්සෙසු සංසරිත්වා අම්හාකං භගවතො කාලෙ කපිලවත්ථුස්මිං සාකියරාජකුලෙ නිබ්බත්ති। තස්ස සුඛුමාලභාවෙන සොණස්ස විය පාදතලෙසු ලොමානි ජාතානි, තෙනස්ස <b>ලොමසකඞ්ගියො</b>ති නාමං අහොසි। ඉතරො දෙවලොකෙ නිබ්බත්තිත්වා <b>චන්දනො</b>ති පඤ්ඤායිත්ථ। ලොමසකඞ්ගියො අනුරුද්ධාදීසු සක්යකුමාරෙසු පබ්බජන්තෙසු පබ්බජිතුං න ඉච්ඡි। අථ නං සංවෙජෙතුං චන්දනො දෙවපුත්තො උපසඞ්කමිත්වා භද්දෙකරත්තං පුච්ඡි। ඉතරො “න ජානාමී”ති। පුන දෙවපුත්තො “අථ කස්මා තයා ‘භද්දෙකරත්තං කථෙය්ය’න්ති <pb P=1.90/> සඞ්ගරො කතො, ඉදානි පන නාමමත්තම්පි න ජානාසී”ති චොදෙසි। ඉතරො තෙන සද්ධිං භගවන්තං උපසඞ්කමිත්වා, “මයා කිර, භන්තෙ, පුබ්බෙ ‘ඉමස්ස භද්දෙකරත්තං කථෙස්සාමී’ති සඞ්ගරො කතො”ති පුච්ඡි। භගවා “ආම, කුලපුත්ත, කස්සපස්ස භගවතො කාලෙ තයා එවං කත”න්ති ආහ। ස්වායමත්ථො උපරිපණ්ණාසකෙ ආගතනයෙන විත්ථාරතො වෙදිතබ්බො। අථ ලොමසකඞ්ගියො “තෙන හි, භන්තෙ, පබ්බාජෙථ ම”න්ති ආහ। භගවා “න, ඛො, තථාගතා මාතාපිතූහි අනනුඤ්ඤාතං පුත්තං පබ්බාජෙන්තී”ති පටික්ඛිපි। සො මාතු සන්තිකං ගන්ත්වා “අනුජානාහි මං, අම්ම, පබ්බජිතුං, පබ්බජිස්සාමහ”න්ති වත්වා, මාතරා “තාත, සුඛුමාලො ත්වං කථං පබ්බජිස්සසී”ති වුත්තෙ, “අත්තනො පරිස්සයසහනභාවං පකාසෙන්තො <b>“දබ්බං කුසං පොටකිල”</b>න්ති ගාථං අභාසි।
bod:27:තත්ථ <pb M=1.106/> <b>දබ්බ</b>න්ති දබ්බතිණමාහ, යං “සද්දුලො”තිපි වුච්චති। <b>කුස</b>න්ති කුසතිණං, යො “කාසො”ති වුච්චති। <b>පොටකිල</b>න්ති සකණ්ටකං අකණ්ටකඤ්ච ගච්ඡං। ඉධ පන සකණ්ටකමෙව අධිප්පෙතං। උසීරාදීනි සුවිඤ්ඤෙය්යානි। දබ්බාදීනි තිණානි බීරණතිණානි පාදෙහි අක්කන්තස්සාපි දුක්ඛජනකානි ගමනන්තරායකරානි ච, තානි ච පනාහං <b>උරසා පනුදිස්සාමි</b> උරසාපි අපනෙස්සාමි। එවං අපනෙන්තො තං නිමිත්තං දුක්ඛං සහන්තො අරඤ්ඤායතනෙ ගුම්බන්තරං පවිසිත්වා සමණධම්මං කාතුං සක්ඛිස්සාමි। කො පන වාදො පාදෙහි අක්කමනෙති දස්සෙති। <b>විවෙකමනුබ්රූහය</b>න්ති <pb V=1.89/> කායවිවෙකං චිත්තවිවෙකං උපධිවිවෙකඤ්ච අනුබ්රූහයන්තො। ගණසඞ්ගණිකඤ්හි පහාය කායවිවෙකං අනුබ්රූහයන්තස්සෙව අට්ඨතිංසාය ආරම්මණෙසු යත්ථ කත්ථචි චිත්තං සමාදහන්තස්ස චිත්තවිවෙකො, න සඞ්ගණිකාරතස්ස। සමාහිතස්සෙව විපස්සනාය කම්මං කරොන්තස්ස සමථවිපස්සනඤ්ච යුගනද්ධං කරොන්තස්ස කිලෙසානං ඛෙපනෙන උපධිවිවෙකාධිගමො, න අසමාහිතස්ස। තෙන වුත්තං “විවෙකමනුබ්රූහයන්ති කායවිවෙකං චිත්තවිවෙකං උපධිවිවෙකඤ්ච අනුබ්රූහයන්තො”ති। එවං පන පුත්තෙන වුත්තෙ මාතා “තෙන හි, තාත, පබ්බජා”ති අනුජානි। සො භගවන්තං උපසඞ්කමිත්වා පබ්බජ්ජං යාචි। තං <pb P=1.91/> සත්ථා පබ්බාජෙසි। තං පබ්බජිත්වා කතපුබ්බකිච්චං කම්මට්ඨානං ගහෙත්වා අරඤ්ඤං පවිසන්තං භික්ඛූ ආහංසු – “ආවුසො, ත්වං සුඛුමාලො කිං සක්ඛිස්සසි අරඤ්ඤෙ වසිතු”න්ති। සො තෙසම්පි තමෙව ගාථං වත්වා අරඤ්ඤං පවිසිත්වා භාවනං අනුයුඤ්ජන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.52.23-27) –
gax:“සුවණ්ණවණ්ණං සම්බුද්ධං, ආහුතීනං පටිග්ගහං।
gae:රථියං පටිපජ්ජන්තං, නානාපුප්ඵෙහි පූජයිං॥
gax:“එකනවුතිතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරො අඤ්ඤං බ්යාකරොන්තො තංයෙව ගාථං අභාසීති।
cen:ලොමසකඞ්ගියත්ථෙරගාථාවණ්ණනා නිට්ඨිතා।
sub:8:ජම්බුගාමියපුත්තත්ථෙරගාථාවණ්ණනා
bod:<b>කච්චි</b> <pb M=1.107/> <b>නො වත්ථපසුතො</b>ති ආයස්මතො ජම්බුගාමියපුත්තත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො හුත්වා තත්ථ තත්ථ විවට්ටූපනිස්සයං කුසලං ආචිනන්තො ඉතො එකතිංසෙ කප්පෙ වෙස්සභුස්ස භගවතො කාලෙ එකදිවසං කිංසුකානි පුප්ඵානි දිස්වා තානි පුප්ඵානි ගහෙත්වා බුද්ධගුණෙ අනුස්සරන්තො භගවන්තං උද්දිස්ස ආකාසෙ ඛිපන්තො පූජෙසි। සො තෙන පුඤ්ඤකම්මෙන තාවතිංසෙසු නිබ්බත්තො। තතො පරං පුඤ්ඤානි කත්වා අපරාපරං දෙවමනුස්සෙසු සංසරන්තො ඉමස්මිං බුද්ධුප්පාදෙ චම්පායං ජම්බුගාමියස්ස නාම උපාසකස්ස පුත්තො හුත්වා නිබ්බත්ති। තෙන <pb V=1.90/> පුඤ්ඤකම්මෙන තාවතිංසෙසු නිබ්බත්තො। තතො පරං පුඤ්ඤානි කත්වා අපරාපරං දෙවමනුස්සෙසු සංසරන්තො ඉමස්මිං බුද්ධුප්පාදෙ චම්පායං ජම්බුගාමියස්ස නාම උපාසකස්ස පුත්වා නිබ්බත්ති। තෙනස්ස <b>ජම්බුගාමියපුත්තො</b>ත්වෙව සමඤ්ඤා අහොසි। සො වයප්පත්තො භගවතො සන්තිකෙ ධම්මං සුත්වා පටිලද්ධසංවෙගො පබ්බජිත්වා කතපුබ්බකිච්චො කම්මට්ඨානං ගහෙත්වා සාකෙතෙ අඤ්ජනවනෙ වසති। අථස්ස පිතා “කිං නු ඛො මම පුත්තො සාසනෙ අභිරතො විහරති, උදාහු නො”ති වීමංසනත්ථං <b>“කච්චි නො වත්ථපසුතො”</b>ති ගාථං ලිඛිත්වා පෙසෙසි। සො තං වාචෙත්වා, “පිතා මෙ පමාදවිහාරං ආසඞ්කති, අහඤ්ච අජ්ජාපි පුථුජ්ජනභූමිං නාතිවත්තො”ති සංවෙගජාතො ඝටෙන්තො වායමන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.50.25-30) –
gax:“කිංසුකං <pb P=1.92/> පුප්ඵිතං දිස්වා, පග්ගහෙත්වාන අඤ්ජලිං।
gae:බුද්ධසෙට්ඨං සරිත්වාන, ආකාසෙ අභිපූජයිං॥
gax:“තෙන කම්මෙන සුකතෙන, චෙතනාපණිධීහි ච।
gae:ජහිත්වා මානුසං දෙහං, තාවතිංසමගච්ඡහං॥
gax:“එකතිංසෙ ඉතො කප්පෙ, යං කම්මමකරිං තදා।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ඤාතීනං වසනනගරං ගන්ත්වා සාසනස්ස නිය්යානිකභාවං පකාසෙන්තො ඉද්ධිපාටිහාරියං දස්සෙසි। තං දිස්වා ඤාතකා පසන්නමානසා බහූ සඞ්ඝාරාමෙ කාරෙසුං। ථෙරොපි සකපිතරා පෙසිතං <pb M=1.108/> ගාථං අඞ්කුසං කත්වා ඝටෙන්තො වායමන්තො අරහත්තං සච්ඡාකාසි। අඤ්ඤං බ්යාකරොන්තොපි පිතුපූජනත්ථං <b>“කච්චි නො වත්ථපසුතො”</b>ති තමෙව ගාථං අභාසි।
bod:28:තත්ථ <b>කච්චී</b>ති පුච්ඡායං නිපාතො। <b>නො</b>ති පටිසෙධෙ। <b>වත්ථපසුතො</b>ති වත්ථෙ පසුතො වත්ථපසුතො, චීවරමණ්ඩනාභිරතො। නිදස්සනමත්තඤ්චෙතං පත්තමණ්ඩනාදිචාපල්ලපටික්ඛෙපස්සාපි අධිප්පෙතත්තා। “කච්චි න වත්ථපසුතො”තිපි පාඨො, සො එවත්ථො। <b>භූසනාරතො</b>ති අත්තභාවවිභූසනාය රතො අභිරතො, යථෙකච්චෙ පබ්බජිත්වාපි චපලා කායදළ්හිබහුලා චීවරාදිපරික්ඛාරස්ස අත්තනො සරීරස්ස ච මණ්ඩනවිභූසනට්ඨානාය යුත්තා හොන්ති। කිමෙව පරික්ඛාරපසුතො භූසනාරතො ච නාහොසීති අයමෙත්ථ පදද්වයස්සාපි අත්ථො। <b>සීලමයං ගන්ධ</b>න්ති අඛණ්ඩාදිභාවාපාදනෙන සුපරිසුද්ධස්ස චතුබ්බිධස්සපි සීලස්ස වසෙන ය්වායං “යො ච සීලවතං පජාති <pb V=1.91/> න ඉතරා දුස්සීලපජා, දුස්සීලත්තායෙව දුස්සිල්යමයං දුග්ගන්ධං වායති, එවං ත්වං දුග්ගන්ධං අවායිත්වා කච්චි සීලමයං ගන්ධං වායසීති <pb P=1.93/> අත්ථො। අථ වා <b>නෙතරා පජා</b>ති න ඉතරා දුස්සීලපජා, තං කච්චි න හොති, යතො සීලමයං ගන්ධං වායසීති බ්යතිරෙකෙන සීලගන්ධවායනමෙව විභාවෙති।
cen:ජම්බුගාමියපුත්තත්ථෙරගාථාවණ්ණනා නිට්ඨිතා।
sub:9:හාරිතත්ථෙරගාථාවණ්ණනා
bod:<b>සමුන්නමයමත්තාන</b>න්ති ආයස්මතො හාරිතත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො හුත්වා තත්ථ තත්ථ විවට්ටූපනිස්සයං පුඤ්ඤසම්භාරං උපචිනන්තො ඉතො එකතිංසෙ කප්පෙ සුදස්සනං <pb M=1.109/> නාම පච්චෙකසම්බුද්ධං දිස්වා පසන්නමානසො කුටජපුප්ඵෙහි පූජං කත්වා තෙන පුඤ්ඤකම්මෙන සුගතීසුයෙව පරිවත්තෙන්තො ඉමස්මිං බුද්ධුප්පාදෙ සාවත්ථිනගරෙ බ්රාහ්මණමහාසාලකුලෙ නිබ්බත්ති। <b>හාරිතො</b>තිස්ස නාමං අහොසි। තස්ස වයප්පත්තස්ස මාතාපිතරො කුලරූපාදීහි අනුච්ඡවිකං කුමාරිකං බ්රාහ්මණධීතරං ආනෙසුං। සො තාය සද්ධිං භොගසුඛං අනුභවන්තො එකදිවසං අත්තනො තස්සා ච රූපසම්පත්තිං ඔලොකෙත්වා ධම්මතාය චොදියමානො “ඊදිසං නාම රූපං නචිරස්සෙව ජරාය මච්චුනා ච අභිප්පමද්දීයතී”ති සංවෙගං පටිලභි। කතිපයදිවසාතික්කමෙනෙව චස්ස භරියං කණ්හසප්පො ඩංසිත්වා මාරෙසි। සො තෙන භිය්යොසොමත්තාය සඤ්ජාතසංවෙගො සත්ථු සන්තිකං ගන්ත්වා ධම්මං සුත්වා ඝරබන්ධනෙ ඡින්දිත්වා පබ්බජි। තස්ස ච චරියානුකූලං කම්මට්ඨානං ගහෙත්වා විහරන්තස්ස කම්මට්ඨානං න සම්පජ්ජති, චිත්තං උජුගතං න හොති। සො ගාමං පිණ්ඩාය පවිට්ඨො අඤ්ඤතරං උසුකාරං උසුදණ්ඩං යන්තෙ පක්ඛිපිත්වා උජුං කරොන්තං දිස්වා “ඉමෙ අචෙතනම්පි නාම උජුං කරොන්ති, කස්මා අහං චිත්තං උජුං න කරිස්සාමී”ති චින්තෙත්වා තතොව පටිනිවත්තිත්වා දිවාට්ඨානෙ නිසින්නො විපස්සනං ආරභි। අථස්ස භගවා උපරි ආකාසෙ නිසීදිත්වා ඔවාදං දෙන්තො <b>“සමුන්නමයමත්තාන”</b>න්ති ගාථං අභාසි। අයමෙව ථෙරො අත්තානං පරං විය ඔවදන්තො අභාසීති ච වදන්ති।
bod:29:තත්ථ <b>සමුන්නමය</b>න්ති සම්මා උන්නමෙන්තො, සමාපත්තිවසෙන කොසජ්ජපක්ඛෙ <pb P=1.94/> පතිතුං අදත්වා තතො උද්ධරන්තො වීරියසමතං යොජෙන්තොති අත්ථො। <b>අත්තාන</b>න්ති චිත්තං, අථ වා <b>සමුන්නමයා</b>ති කොසජ්ජපක්ඛතො සමුන්නමෙහි। <b>ම</b>-කාරො පදසන්ධිකරො। හීනවීරියතාය තව චිත්තං කම්මට්ඨානවීථිං නප්පටිපජ්ජති චෙ, තං වීරියාරම්භවසෙන සම්මා උන්නමෙහි, අනොනතං අනපනතං කරොහීති <pb V=1.92/> අධිප්පායො। එවං පන කරොන්තො <b>උසුකාරොව තෙජනං। චිත්තං උජුං කරිත්වාන, අවිජ්ජං භින්ද හාරිතා</b>ති। යථා නාම උසුකාරො කණ්ඩං ඊසකම්පි ඔනතං අපනතඤ්ච විජ්ඣන්තො ලක්ඛං භින්දනත්ථං උජුං කරොති, එවං කොසජ්ජපාතතො අරක්ඛණෙන ඔනතං උද්ධච්චපාතතො අරක්ඛණෙන අපනතං විජ්ඣන්තො අප්පනාපත්තියා චිත්තං උජුං <pb M=1.110/> කරිත්වාන සමාහිතචිත්තො විපස්සනං උස්සුක්කාපෙත්වා සීඝං අග්ගමග්ගඤාණෙන අවිජ්ජං භින්ද පදාලෙහීති। තං සුත්වා ථෙරො විපස්සනං වඩ්ඪෙත්වා නචිරෙනෙව අරහා අහොසි। තෙන වුත්තං <b>අපදානෙ</b> (අප॰ ථෙර 1.35.39-43) –
gax:“හිමවන්තස්සාවිදූරෙ, වසලො නාම පබ්බතො।
gae:බුද්ධො සුදස්සනො නාම, වසතෙ පබ්බතන්තරෙ॥
gax:“පුප්ඵං හෙමවන්තං ගය්හ, වෙහාසං අගමාසහං।
gae:තත්ථද්දසාසිං සම්බුද්ධං, ඔඝතිණ්ණමනාසවං॥
gax:“පුප්ඵං කුටජමාදාය, සීසෙ කත්වානහං තදා।
gae:බුද්ධස්ස අභිරොපෙසිං, සයම්භුස්ස මහෙසිනො॥
gax:“එකතිංසෙ ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, පුප්ඵපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අඤ්ඤං බ්යාකරොන්තොපි තමෙව ගාථං අභාසි।
cen:හාරිතත්ථෙරගාථාවණ්ණනා නිට්ඨිතා।
sub:10:උත්තියත්ථෙරගාථාවණ්ණනා
bod:<b>ආබාධෙ මෙ සමුප්පන්නෙ</b>ති ආයස්මතො උත්තියත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං පුඤ්ඤං උපචිනන්තො ඉතො චතුනවුතෙ කප්පෙ සිද්ධත්ථස්ස භගවතො කාලෙ චන්දභාගාය නදියා මහාරූපො <pb P=1.95/> සුසුමාරො හුත්වා නිබ්බත්තො। සො පාරං ගන්තුං නදියා තීරං උපගතං භගවන්තං දිස්වා පසන්නචිත්තො පාරං නෙතුකාමො තීරසමීපෙ නිපජ්ජි। භගවා තස්ස අනුකම්පාය පිට්ඨියං පාදෙ ඨපෙසි। සො හට්ඨො උදග්ගො පීතිවෙගෙන දිගුණුස්සාහො හුත්වා සොතං ඡින්දන්තො සීඝෙන ජවෙන භගවන්තං පරතීරං නෙසි। භගවා තස්ස චිත්තප්පසාදං <pb V=1.93/> ඔලොකෙත්වා “අයං ඉතො චුතො දෙවලොකෙ <pb M=1.111/> නිබ්බත්තිත්වා තතො පට්ඨාය සුගතීසුයෙව සංසරන්තො ඉතො චතුනවුතෙ කප්පෙ අමතං පාපුණිස්සතී”ති බ්යාකරිත්වා පක්කාමි।
bod:සො තථා සුගතීසුයෙව පරිබ්භමන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති <b>උත්තියො</b> නාම නාමෙන। සො වයප්පත්තො “අමතං පරියෙසිස්සාමී”ති පරිබ්බාජකො හුත්වා විචරන්තො එකදිවසං භගවන්තං උපසඞ්කමිත්වා ධම්මං සුත්වා සාසනෙ පබ්බජිත්වාපි සීලාදීනං අවිසොධිතත්තා විසෙසං නිබ්බත්තෙතුං අසක්කොන්තො අඤ්ඤෙ භික්ඛූ විසෙසං නිබ්බත්තෙත්වා අඤ්ඤං බ්යාකරොන්තෙ දිස්වා සත්ථාරං උපසඞ්කමිත්වා සඞ්ඛෙපෙනෙව ඔවාදං යාචි। සත්ථාපි තස්ස “තස්මාතිහ ත්වං, උත්තිය, ආදිමෙව විසොධෙහී”තිආදිනා (සං॰ නි॰ 5.369) සඞ්ඛෙපෙනෙව ඔවාදං අදාසි। සො තස්ස ඔවාදෙ ඨත්වා විපස්සනං ආරභි। තස්ස ආරද්ධවිපස්සනස්ස ආබාධො උප්පජ්ජි। උප්පන්නෙ පන ආබාධෙ සඤ්ජාතසංවෙගො වීරියාරම්භවත්ථුං කත්වා විපස්සනාය කම්මං කරොන්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.3.169-179) –
gax:“චන්දභාගානදීතීරෙ, සුසුමාරො අහං තදා।
gae:සගොචරපසුතොහං, නදිතිත්ථං අගච්ඡහං॥
gax:“සිද්ධත්ථො තම්හි සමයෙ, සයම්භූ අග්ගපුග්ගලො।
gae:නදිං තරිතුකාමො සො, නදිතිත්ථං උපාගමි॥
gax:“උපගතෙ ච සම්බුද්ධෙ, අහම්පි තත්ථුපාගමිං।
gae:උපගන්ත්වාන සම්බුද්ධං, ඉමං වාචං උදීරයිං॥
gax:“අභිරූහ මහාවීර, තාරෙස්සාමි අහං තුවං।
gae:පෙත්තිකං විසයං මය්හං, අනුකම්ප මහාමුනි॥
gax:“මම උග්ගජ්ජනං සුත්වා, අභිරූහි මහාමුනි।
gae:හට්ඨො හට්ඨෙන චිත්තෙන, තාරෙසිං ලොකනායකං॥
gax:“නදියා පාරිමෙ තීරෙ, සිද්ධත්ථො ලොකනායකො।
gae:අස්සාසෙසි මමං තත්ථ, අමතං පාපුණිස්සති॥
gax:“තම්හා <pb M=1.112/> කායා චවිත්වාන, දෙවලොකං අගච්ඡහං।
gae:දිබ්බසුඛං අනුභවිං, අච්ඡරාහි පුරක්ඛතො॥
gax:“සත්තක්ඛත්තුඤ්ච දෙවින්දො, දෙවරජ්ජමකාසහං।
gae:තීණික්ඛත්තුං චක්කවත්තී, මහියා ඉස්සරො අහුං॥
gax:“විවෙකමනුයුත්තොහං <pb V=1.94/>, නිපකො ච සුසංවුතො।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“චතුන්නවුතිතො කප්පෙ, තාරෙසිං යං නරාසභං।
gae:දුග්ගතිං නාභිජානාමි, තරණාය ඉදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො සම්මා පටිපත්තියා පරිපුණ්ණාකාරවිභාවනමුඛෙන අඤ්ඤං බ්යාකරොන්තො <b>“ආබාධෙ මෙ සමුප්පන්නෙ”</b>ති ගාථං අභාසි।
bod:30:තත්ථ <b>ආබාධෙ මෙ සමුප්පන්නෙ</b>ති සරීරස්ස ආබාධනතො “ආබාධො”ති ලද්ධනාමෙ විසභාගධාතුක්ඛොභහෙතුකෙ රොගෙ මය්හං සඤ්ජාතෙ। <b>සති මෙ උදපජ්ජථා</b>ති “උප්පන්නො ඛො මෙ ආබාධො, ඨානං ඛො පනෙතං විජ්ජති, යදිදං ආබාධො වඩ්ඪෙය්ය। යාව පනායං ආබාධො න වඩ්ඪති, හන්දාහං <pb P=1.96/> වීරියං ආරභාමි ‘අප්පත්තස්ස පත්තියා අනධිගතස්ස අධිගමාය අසච්ඡිකතස්ස සච්ඡිකිරියායා’”ති වීරියාරම්භවත්ථුභූතා සති තස්සෙව ආබාධස්ස වසෙන දුක්ඛාය වෙදනාය පීළියමානස්ස මය්හං උදපාදි। තෙනාහ <b>“ආබොධො මෙ සමුප්පන්නො, කාලො මෙ නප්පමජ්ජිතු”</b>න්ති। එවං උප්පන්නඤ්හි සතිං අඞ්කුසං කත්වා අයං ථෙරො අරහත්තං පත්තොති।
cen:උත්තියත්ථෙරගාථාවණ්ණනා නිට්ඨිතා।
cen:තතියවග්ගවණ්ණනා නිට්ඨිතා।
tit:4:චතුත්ථවග්ගො
sub:1:ගහ්වරතීරියත්ථෙරගාථාවණ්ණනා
bod:<b>ඵුට්ඨො</b> <pb M=1.113/> <pb V=1.95/> <b>ඩංසෙහී</b>ති ආයස්මතො ගහ්වරතීරියත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො ඉතො එකතිංසෙ කප්පෙ සිඛිස්ස භගවතො කාලෙ මිගලුද්දො හුත්වා අරඤ්ඤෙ විචරන්තො අද්දස සිඛිං භගවන්තං අඤ්ඤතරස්මිං රුක්ඛමූලෙ දෙවනාගයක්ඛානං ධම්මං දෙසෙන්තං, දිස්වා පන පසන්නමානසො “ධම්මො එස වුච්චතී”ති සරෙ නිමිත්තං අග්ගහෙසි। සො තෙන චිත්තප්පසාදෙන දෙවලොකෙ උප්පන්නො පුන අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තිත්වා “අග්ගිදත්තො”ති ලද්ධනාමො වයප්පත්තො භගවතො යමකපාටිහාරියං දිස්වා සඤ්ජාතප්පසාදො සාසනෙ පබ්බජිත්වා කම්මට්ඨානං ගහෙත්වා ගහ්වරතීරෙ නාම අරඤ්ඤට්ඨානෙ වසති। තෙනස්ස <b>ගහ්වරතීරයො</b>ති සමඤ්ඤා අහොසි। සො විපස්සනං වඩ්ඪෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.52.44-50) –
gax:“මිගලුද්දො පුරෙ ආසි, අරඤ්ඤෙ විපිනෙ අහං।
gae:අද්දසං විරජං බුද්ධං, දෙවසඞ්ඝපුරක්ඛතං॥
gax:“චතුසච්චං පකාසෙන්තං, දෙසෙන්තං, අමතං පදං।
gae:අස්සොසිං මධුරං ධම්මං, සිඛිනො ලොකබන්ධුනො॥
gax:“ඝොසෙ චිත්තං පසාදෙසිං, අසමප්පටිපුග්ගලෙ।
gae:තත්ථ චිත්තං පසාදෙත්වා, උත්තරිං දුත්තරං භවං॥
gax:“එකතිංසෙ ඉතො කප්පෙ, යං සඤ්ඤමලභිං තදා।
gae:දුග්ගතිං නාභිජානාමි, ඝොසසඤ්ඤායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb P=1.97/> පන පත්වා භගවන්තං වන්දිත්වා සාවත්ථියං අගමාසි। තස්ස ආගතභාවං සුත්වා ඤාතකා උපගන්ත්වා මහාදානං පවත්තෙසුං। සො කතිපයදිවසෙ වසිත්වා අරඤ්ඤමෙව ගන්තුකාමො අහොසි। තං ඤාතකා, “භන්තෙ, අරඤ්ඤං නාම ඩංසමකසාදිවසෙන බහුපරිස්සයං, ඉධෙව වසථා”ති <pb M=1.114/> <pb V=1.96/> ආහංසු। තං සුත්වා ථෙරො “අරඤ්ඤවාසොයෙව මය්හං රුච්චතී”ති විවෙකාභිරතිකිත්තනමුඛෙන අඤ්ඤං බ්යාකරොන්තො “ඵුට්ඨො ඩංසෙහී”ති ගාථං අභාසි।
bod:31:තත්ථ <b>ඵුට්ඨො ඩංසෙහි මකසෙහී</b>ති ඩංසනසීලතාය “ඩංසා”ති ලද්ධනාමාහි අන්ධකමක්ඛිකාහි, මකසනඤ්ඤිතෙහි ච සූචිමුඛපාණෙහි ඵුස්සිතො දට්ඨොති අත්ථො। <b>අරඤ්ඤස්මි</b>න්ති “පඤ්චධනුසතිකං පච්ඡිම”න්ති (පාරා॰ 654) වුත්තඅරඤ්ඤලක්ඛණයොගතො අරඤ්ඤෙ। <b>බ්රහාවනෙ</b>ති මහාරුක්ඛගච්ඡගහනතාය මහාවනෙ අරඤ්ඤානියං। <b>නාගො සඞ්ගාමසීසෙවා</b>ති සඞ්ගාමාවචරො හත්ථිනාගො විය සඞ්ගාමමුද්ධනි පරසෙනාසම්පහාරං। “අරඤ්ඤවාසො නාම බුද්ධාදීහි වණ්ණිතො ථොමිතො”ති උස්සාහජාතො <b>සතො</b> සතිමා හුත්වා <b>තත්ර</b> තස්මිං අරඤ්ඤෙ, තස්මිං වා ඩංසාදිසම්ඵස්සෙ උපට්ඨිතෙ <b>අධිවාසයෙ</b> අධිවාසෙය්ය සහෙය්ය, “ඩංසාදයො මං ආබාධෙන්තී”ති අරඤ්ඤවාසං න ජහෙය්යාති අත්ථො।
cen:ගහ්වරතීරියත්ථෙරගාථාවණ්ණනා නිට්ඨිතා।
sub:2:සුප්පියත්ථෙරගාථාවණ්ණනා
bod:<b>අජරං ජීරමානෙනා</b>ති ආයස්මතො සුප්පියත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ කුලගෙහෙ නිබ්බත්තිත්වා තාපසපබ්බජ්ජං පබ්බජිත්වා අරඤ්ඤායතනෙ වසන්තො තත්ථ භගවන්තං දිස්වා පසන්නමානසො ඵලාඵලං අදාසි, තථා භික්ඛුසඞ්ඝස්ස। සො තෙන පුඤ්ඤකම්මෙන දෙවමනුස්සෙසු සංසරන්තො කස්සපස්ස සම්මාසම්බුද්ධස්ස කාලෙ ඛත්තියකුලෙ නිබ්බත්තිත්වා අනුක්කමෙන විඤ්ඤුතං පත්තො කල්යාණමිත්තසන්නිස්සයෙන ලද්ධසංවෙගො සාසනෙ පබ්බජිත්වා බහුස්සුතො අහොසි। ජාතිමදෙන සුතමදෙන ච අත්තානං උක්කංසෙන්තො පරෙ ච වම්භෙන්තො විහාසි। සො ඉමස්මිං බුද්ධුප්පාදෙ තස්ස <pb P=1.98/> කම්මස්ස නිස්සන්දෙන සාවත්ථියං පරිභූතරූපෙ සුසානගොපකකුලෙ නිබ්බත්ති। <b>සුප්පියො</b>තිස්ස නාමං අහොසි। අථ විඤ්ඤුතං පත්තො අත්තනො සහායභූතං සොපාකත්ථෙරං <pb M=1.115/> උපසඞ්කමිත්වා තස්ස සන්තිකෙ ධම්මං සුත්වා පටිලද්ධසංවෙගො පබ්බජිත්වා සම්මාපටිපත්තිං පූරෙත්වා <b>“අජරං ජීරමානෙනා”</b>ති ගාථං අභාසි।
bod:32:තත්ථ <b>අජර</b>න්ති ජරාරහිතං, නිබ්බානං සන්ධායාහ। තඤ්හි අජාතත්තා නත්ථි එත්ථ ජරා, එතස්මිං වා අධිගතෙ පුග්ගලස්ස සා නත්ථීති ජරාභාවහෙතුතොපි අජරං නාම। <b>ජීරමානෙනා</b>ති ජීරන්තෙන, ඛණෙ ඛණෙ ජරං පාපුණන්තෙන। <b>තප්පමානෙනා</b>ති සන්තප්පමානෙන, රාගාදීහි <pb V=1.97/> එකාදසහි අග්ගීහි දය්හමානෙන। <b>නිබ්බුති</b>න්ති යථාවුත්තසන්තාපාභාවතො නිබ්බුතසභාවං නිබ්බානං। <b>නිමිය</b>න්ති පරිවත්තෙය්යං චෙතාපෙය්යං। <b>පරමං සන්ති</b>න්ති අනවසෙසකිලෙසාභිසඞ්ඛාරපරිළාහවූපසමධම්මතාය උත්තමං සන්තිං। චතූහි යොගෙහි අනනුබන්ධත්තා <b>යොගක්ඛෙමං</b>। අත්තනො උත්තරිතරස්ස කස්සචි අභාවතො <b>අනුත්තරං</b>। අයඤ්හෙත්ථ සඞ්ඛෙපත්ථො – ඛණෙ ඛණෙ ජරාය අභිභුය්යමානත්තා ජීරමානෙන, තථා රාගග්ගිආදීහි සන්තප්පමානෙන ගතො එවං අනිච්චෙන දුක්ඛෙන අසාරෙන සබ්බථාපි අනුපසන්තසභාවෙන සඋපද්දවෙන, තප්පටිපක්ඛභාවතො අජරං පරමුපසමභූතං කෙනචි අනුපද්දුතං අනුත්තරං නිබ්බානං නිමියං පරිවත්තෙය්යං “මහා වත මෙ ලාභො මහා උදයො හත්ථගතො”ති। යථා හි මනුස්සා යං කිඤ්චි භණ්ඩං පරිවත්තෙන්තා නිරපෙක්ඛා ගය්හමානෙන සම්බහුමානා හොන්ති, එවමයං ථෙරො පහිතත්තො විහරන්තො අත්තනො කායෙ ච ජීවිතෙ ච නිරපෙක්ඛතං, නිබ්බානං පටිපෙසිතත්තඤ්ච පකාසෙන්තො “නිමියං පරමං සන්තිං, යොගක්ඛෙමං අනුත්තර”න්ති වත්වා තමෙව <pb P=1.99/> පටිපත්තිං පරිබ්රූහයන්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.52.51-77) –
gax:“වරුණො නාම නාමෙන, බ්රාහ්මණො මන්තපාරගූ।
gae:ඡඩ්ඩෙත්වා දස පුත්තානි, වනමජ්ඣොගහිං තදා॥
gax:“අස්සමං සුකතං කත්වා, සුවිභත්තං මනොරමං।
gae:පණ්ණසාලං කරිත්වාන, වසාමි විපිනෙ අහං॥
gax:“පදුමුත්තරො ලොකවිදූ, ආහුතීනං පටිග්ගහො।
gae:මමුද්ධරිතුකාමො සො, ආගච්ඡි මම අස්සමං॥
gax:“යාවතා <pb M=1.116/> වනසණ්ඩම්හි, ඔභාසො විපුලො අහු।
gae:බුද්ධස්ස ආනුභාවෙන, පජ්ජලී විපිනං තදා॥
gax:“දිස්වාන තං පාටිහීරං, බුද්ධසෙට්ඨස්ස තාදිනො।
gae:පත්තපුටං ගහෙත්වාන, ඵලෙන පූජයිං අහං॥
gax:“උපගන්ත්වාන සම්බුද්ධං, සහඛාරිමදාසහං।
gae:අනුකම්පාය මෙ බුද්ධො, ඉදං වචනමබ්රවි॥
gax:“ඛාරිභාරං ගහෙත්වාන, පච්ඡතො එහි මෙ තුවං।
gae:පරිභුත්තෙ ච සඞ්ඝම්හි, පුඤ්ඤං තව භවිස්සති॥
gax:“පුටකං තං ගහෙත්වාන, භික්ඛුසඞ්ඝස්සදාසහං।
gae:තත්ථ චිත්තං පසාදෙත්වා, තුසිතං උපපජ්ජහං॥
gax:“තත්ථ <pb V=1.98/> දිබ්බෙහි නච්චෙහි, ගීතෙහි වාදිතෙහි ච।
gae:පුඤ්ඤකම්මෙන සංයුත්තං, අනුභොමි සදා සුඛං॥
gax:“යං යං යොනුපපජ්ජාමි, දෙවත්තං අථ මානුසං।
gae:භොගෙ මෙ ඌනතා නත්ථි, ඵලදානස්සිදං ඵලං॥
gax:“යාවතා චතුරො දීපා, සසමුද්දා සපබ්බතා।
gae:ඵලං බුද්ධස්ස දත්වාන, ඉස්සරං කාරයාමහං॥
gax:“යාවතා යෙ පක්ඛිගණා, ආකාසෙ උප්පතන්ති චෙ।
gae:තෙපි මෙ වසමන්වෙන්ති, ඵලදානස්සිදං ඵලං॥
gax:“යාවතා වනසණ්ඩම්හි, යක්ඛා භූතා ච රක්ඛසා।
gae:කුම්භණ්ඩා ගරුළා චාපි, පාරිචරියං උපෙන්ති මෙ॥
gax:“කුම්මා සොණා මධුකාරා, ඩංසා ච මකසා උභො।
gae:තෙපි මං වසමන්වෙන්ති, ඵලදානස්සිදං ඵලං॥
gax:“සුපණ්ණා නාම සකුණා, පක්ඛිජාතා මහබ්බලා।
gae:තෙපි මං සරණං යන්ති, ඵලදානස්සිදං ඵලං॥
gax:“යෙපි දීඝායුකා නාගා, ඉද්ධිමන්තො මහායසා।
gae:තෙපි මං වසමන්වෙන්ති, ඵලදානස්සිදං ඵලං॥
gax:“සීහා <pb M=1.117/> බ්යග්ඝා ච දීපී ච, අච්ඡකොකතරච්ඡකා।
gae:තෙපි මං වසමන්වෙන්ති, ඵලදානස්සිදං ඵලං॥
gax:“ඔසධී තිණවාසී ච, යෙ ච ආකාසවාසිනො।
gae:සබ්බෙ මං සරණං යන්ති, ඵලදානස්සිදං ඵලං॥
gax:“සුදුද්දසං සුනිපුණං, ගම්භීරං සුප්පකාසිතං।
gae:ඵස්සයිත්වා විහරාමි, ඵලදානස්සිදං ඵලං॥
gax:“විමොක්ඛෙ අට්ඨ ඵුසිත්වා, විහරාමි අනාසවො।
gae:ආතාපී නිපකො චාහං, ඵලදානස්සිදං ඵලං॥
gax:“යෙ ඵලට්ඨා බුද්ධපුත්තා, ඛීණදොසා මහායසා।
gae:අහමඤ්ඤතරො තෙසං, ඵලදානස්සිදං ඵලං॥
gax:“අභිඤ්ඤාපාරමිං ගන්ත්වා, සුක්කමූලෙන චොදිතො।
gae:සබ්බාසවෙ පරිඤ්ඤාය, විහරාමි අනාසවො॥
gax:“තෙවිජ්ජා ඉද්ධිපත්තා ච, බුද්ධපුත්තා මහායසා।
gae:දිබ්බසොතං සමාපන්නා, තෙසං අඤ්ඤතරො අහං॥
gax:“සතසහස්සිතො කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා <pb V=1.99/> ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වාපි තමෙව ගාථං අඤ්ඤාබ්යාකරණවසෙන අභාසි।
cen:සුප්පියත්ථෙරගාථාවණ්ණනා නිට්ඨිතා।
sub:3:සොපාකත්ථෙරගාථාවණ්ණනා
bod:<b>යථාපි එකපුත්තස්මි</b>න්ති ආයස්මතො සොපාකත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො හුත්වා තත්ථ තත්ථ විවට්ටූපනිස්සයං කුසලං උපචිනන්තො කකුසන්ධස්ස භගවතො කාලෙ අඤ්ඤතරස්ස කුටුම්බිකස්ස පුත්තො හුත්වා නිබ්බත්තො එකදිවසං සත්ථාරං දිස්වා පසන්නචිත්තො බීජපූරඵලානි සත්ථු උපනෙසි। පටිග්ගහෙසි භගවා අනුකම්පං උපාදාය <pb M=1.118/>। සො භික්ඛුසඞ්ඝෙ ච අභිප්පසන්නො සලාකභත්තං පට්ඨපෙත්වා සඞ්ඝුද්දෙසවසෙන තිණ්ණං භික්ඛූනං යාවතායුකං ඛීරභත්තං අදාසි। සො තෙහි පුඤ්ඤකම්මෙහි අපරාපරං දෙවමනුස්සෙසු සම්පත්තිං අනුභවන්තො එකදා මනුස්සයොනියං නිබ්බත්තො එකස්ස පච්චෙකබුද්ධස්ස ඛීරභත්තං අදාසි। එවං තත්ථ තත්ථ පුඤ්ඤානි කත්වා සුගතීසු එව පරිබ්භමන්තො ඉමස්මිං බුද්ධුප්පාදෙ පුරිමකම්මනිස්සන්දෙන සාවත්ථියං අඤ්ඤතරාය දුග්ගතිත්ථියා කුච්ඡිම්හි පටිසන්ධිං ගණ්හි। තස්ස මාතා දස මාසෙ කුච්ඡිනා පරිහරිත්වා පරිපක්කෙ ගබ්භෙ විජායනකාලෙ විජායිතුං අසක්කොන්තී මුච්ඡං ආපජ්ජිත්වා බහුවෙලං මතා විය නිපජ්ජි। තං ඤාතකා “මතා”ති සඤ්ඤාය සුසානං නෙත්වා චිතකං ආරොපෙත්වා දෙවතානුභාවෙන වාතවුට්ඨියා උට්ඨිතාය අග්ගිං අදත්වා පක්කමිංසු। දාරකො <pb P=1.100/> පච්ඡිමභාවිකත්තා දෙවතානුභාවෙන මාතුකුච්ඡිතො අරොගො නික්ඛමි। මාතා පන කාලමකාසි। දෙවතා තං ගහෙත්වා මනුස්සරූපෙන සුසානගොපකස්ස ගෙහෙ ඨපෙත්වා කතිපයකාලං පතිරූපෙන ආහාරෙන පොසෙසි। තතො පරං සුසානගොපකො ච නං අත්තනො පුත්තං කත්වා වඩ්ඪෙති। සො තථා වඩ්ඪෙන්තො තස්ස පුත්තෙන සුපියෙන නාම දාරකෙන සද්ධිං කීළන්තො විචරති। තස්ස සුසානෙ ජාතසංවඩ්ඪභාවතො <b>සොපාකො</b>ති සමඤ්ඤා අහොසි।
bod:අථෙකදිවසං සත්තවස්සිකං තං භගවා පච්චූසවෙලාය ඤාණජාලං පත්ථරිත්වා වෙනෙය්යබන්ධවෙ ඔලොකෙත්වා ඤාණජලන්තොගධං දිස්වා සුසානට්ඨානං අගමාසි। දාරකො පුබ්බහෙතුනා චොදියමානො පසන්නමානසො සත්ථාරං උපසඞ්කමිත්වා වන්දිත්වා අට්ඨාසි। සත්ථා තස්ස ධම්මං කථෙසි। සො ධම්මං සුත්වා පබ්බජ්ජං යාචිත්වා “පිතරා අනුඤ්ඤාතොසී”ති වුත්තො පිතරං සත්ථු සන්තිකං නෙසි। තස්ස <pb V=1.100/> පිතා සත්ථාරං උපසඞ්කමිත්වා වන්දිත්වා “භන්තෙ, ඉමං දාරකං පබ්බාජෙථා”ති අනුජානි। සත්ථා තං පබ්බාජෙත්වා මෙත්තාභාවනාය නියොජෙසි। සො මෙත්තාකම්මට්ඨානං ගහෙත්වා සුසානෙ විහරන්තො ච චිරස්සෙව මෙත්තාඣානං නිබ්බත්තෙත්වා ඣානං පාදකං කත්වා විපස්සනං වඩ්ඪෙත්වා අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.45.1-7) –
gax:“කකුසන්ධො <pb M=1.119/> මහාවීරො, සබ්බධම්මාන පාරගූ।
gae:ගණම්හා වූපකට්ඨො සො, අගමාසි වනන්තරං॥
gax:“බීජමිඤ්ජං ගහෙත්වාන, ලතාය ආවුණිං අහං।
gae:භගවා තම්හි සමයෙ, ඣායතෙ පබ්බතන්තරෙ॥
gax:“දිස්වානහං දෙවදෙවං, විප්පසන්නෙන චෙතසා।
gae:දක්ඛිණෙය්යස්ස වීරස්ස, බීජමිඤ්ජමදාසහං॥
gax:“ඉමස්මිංයෙව කප්පම්හි, යං මිඤ්ජමදදිං තදා।
gae:දුග්ගතිං නාභිජානාමි, බීජමිඤ්ජස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහා හුත්වා පන අඤ්ඤෙසං සොසානිකභික්ඛූනං මෙත්තාභාවනාවිධිං දස්සෙන්තො <b>“යථාපි එකපුත්තස්මි”</b>න්ති ගාථං අභාසි।
bod:33:තත්ථ <b>යථා</b>ති ඔපම්මත්ථෙ නිපාතො। <b>එකපුත්තස්මි</b>න්ති පුනාති ච කුලවංසං තායති චාති පුත්තො, අත්රජාදිභෙදො පුත්තො। එකො පුත්තො එකපුත්තො, තස්මිං එකපුත්තස්මිං। විසයෙ චෙතං භුම්මවචනං। <b>පියස්මි</b>න්ති පියායිතබ්බතාය චෙව එකපුත්තතාය ච රූපසීලාචාරාදීහි ච පෙමකරණට්ඨානභූතෙ। <b>කුසලී</b>ති කුසලං වුච්චති ඛෙමං සොත්ථිභාවො, තං ලභිතබ්බං එතස්ස අත්ථීති කුසලී, සත්තානං හිතෙසී <pb P=1.101/> මෙත්තජ්ඣාසයො। <b>සබ්බෙසු පාණෙසූ</b>ති සබ්බෙසු සත්තෙසු। <b>සබ්බත්ථා</b>ති සබ්බාසු දිසාසු සබ්බෙසු වා භවාදීසු, සබ්බාසු වා අවත්ථාසු। ඉදං වුත්තං හොති – යථා එකපුත්තකෙ පියෙ මනාපෙ මාතාපිතා කුසලී එකන්තහිතෙසී භවෙය්ය, එවං පුරත්ථිමාදිභෙදාසු සබ්බාසු දිසාසු, කාමභවාදිභෙදෙසු සබ්බෙසු භවෙසු දහරාදිභෙදාසු සබ්බාසු අවත්ථාසු ච ඨිතෙසු සබ්බෙසු සත්තෙසු එකන්තහිතෙසිතාය කුසලී භවෙය්ය, “මිත්තො උදාසීනො පඤ්චත්ථිකො”ති සීමං අකත්වා සීමාසම්භෙදවසෙන සබ්බත්ථ එකරසං මෙත්තං භාවෙය්යාති। ඉමං පන ගාථං වත්වා “සචෙ තුම්හෙ ආයස්මන්තො එවං මෙත්තාභාවනං <pb M=1.120/> අනුයුඤ්ජෙය්යාථ, යෙ තෙ භගවතා ‘සුඛං සුපතී’තිආදිනා <pb V=1.101/> (අ॰ නි॰ 11.15) එකාදස මෙත්තානිසංසා වුත්තා, එකංසෙන තෙසං භාගිනො භවථා”ති ඔවාදමදාසි।
cen:සොපාකත්ථෙරගාථාවණ්ණනා නිට්ඨිතා।
sub:4:පොසියත්ථෙරගාථාවණ්ණනා
bod:<b>අනාසන්නවරා</b>ති ආයස්මතො පොසියත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං බහුං කුසලං උපචිනිත්වා සුගතීසු එව සංසරන්තො ඉතො ද්වෙනවුතෙ කප්පෙ තිස්සස්ස භගවතො කාලෙ මිගලුද්දො හුත්වා අරඤ්ඤෙ විචරති। අථ භගවා තස්ස අනුග්ගහං කාතුං අරඤ්ඤං ගන්ත්වා තස්ස චක්ඛුපථෙ අත්තානං දස්සෙසි। සො භගවන්තං දිස්වා පසන්නචිත්තො ආවුධං නික්ඛිපිත්වා උපසඞ්කමිත්වා අඤ්ජලිං පග්ගය්හ අට්ඨාසි। භගවා නිසීදිතුකාමතං දස්සෙසි। සො තාවදෙව තිණමුට්ඨියො ගහෙත්වා සමෙ භූමිභාගෙ සක්කච්චං සන්ථරිත්වා අදාසි। නිසීදි තත්ථ භගවා අනුකම්පං උපාදාය। නිසින්නෙ පන භගවති අනප්පකං පීතිසොමනස්සං පටිසංවෙදෙන්තො භගවන්තං වන්දිත්වා සයම්පි එකමන්තං නිසීදි। අථ භගවා “එත්තකං වට්ටති ඉමස්ස කුසලබීජ”න්ති උට්ඨායාසනා පක්කාමි। අචිරපක්කන්තෙ භගවති තං සීහො මිගරාජා ඝාතෙසි। සො <pb P=1.102/> කාලඞ්කතො දෙවලොකෙ නිබ්බත්ති। “සො කිර භගවති අනුපගච්ඡන්තෙ සීහෙන ඝාතිතො නිරයෙ නිබ්බත්තිස්සතී”ති තං දිස්වා භගවා සුගතියං නිබ්බත්තනත්ථං කුසලබීජරොපනත්ථඤ්ච උපසඞ්කමි।
bod:සො තත්ථ යාවතායුකං ඨත්වා තතො දෙවලොකතො චවිත්වා සුගතීසුයෙව පරිවත්තෙන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස මහාවිභවස්ස සෙට්ඨිනො පුත්තො සඞ්ගාමජිතත්ථෙරස්ස කනිට්ඨභාතා හුත්වා නිබ්බත්ති। <b>පොසියො</b>තිස්ස නාමං අහොසි। සො වයප්පත්තො දාරපරිග්ගහං කත්වා එකං පුත්තං ලභිත්වා අන්තිමභවිකතාය ධම්මතාය චොදියමානො ජාතිආදිං පටිච්ච උප්පන්නසංවෙගො පබ්බජිත්වා අරඤ්ඤං පවිසිත්වා වූපකට්ඨො හුත්වා <pb M=1.121/> චතුසච්චකම්මට්ඨානභාවනං අනුයුඤ්ජන්තො නචිරස්සෙව විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.53.1-12) –
gax:“හිමවන්තස්සාවිදූරෙ, ලම්බකො නාම පබ්බතො।
gae:තත්ථෙව තිස්සො සම්බුද්ධො, අබ්භොකාසම්හි චඞ්කමි॥
gax:“මිගලුද්දො <pb V=1.102/> තදා ආසිං, අරඤ්ඤෙ කානනෙ අහං।
gae:දිස්වාන තං දෙවදෙවං, තිණමුට්ඨිමදාසහං॥
gax:“නිසීදනත්ථං බුද්ධස්ස, දත්වා චිත්තං පසාදයිං।
gae:සම්බුද්ධං අභිවාදෙත්වා, පක්කාමිං උත්තරාමුඛො॥
gax:“අචිරං ගතමත්තස්ස, මිගරාජා අපොථයි।
gae:සොහෙන පොථිතො, සන්තො තත්ථ කාලඞ්කතො අහං॥
gax:“ආසන්නෙ මෙ කතං කම්මං, බුද්ධසෙට්ඨෙ අනාසවෙ।
gae:සුමුත්තො සරවෙගොව, දෙවලොකමගච්ඡහං॥
gax:“යූපො තත්ථ සුභො ආසි, පුඤ්ඤකම්මාභිනිම්මිතො।
gae:සහස්සකණ්ඩො සතභෙණ්ඩු, ධජාලු හරිතාමයො॥
gax:“පභා නිද්ධාවතෙ තස්ස, සතරංසීව උග්ගතො।
gae:ආකිණ්ණො දෙවකඤ්ඤාහි, ආමොදිං කාමකාමිහං॥
gax:“දෙවලොකා චවිත්වාන, සුක්කමූලෙන චොදිතො।
gae:ආගන්ත්වාන මනුස්සත්තං, පත්තොම්හි ආසවක්ඛයං॥
gax:“චතුන්නවුතිතො කප්පෙ, නිසීදනමදාසහං।
gae:දුග්ගතිං නාභිජානාමි, තිණමුට්ඨෙ ඉදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා භගවන්තං වන්දිතුං සාවත්ථිං ආගතො ඤාතිං අනුකම්පාය ඤාතිගෙහං අගමාසි। තත්ථ නං පුරාණදුතියිකා වන්දිත්වා ආසනදානාදිනා පඨමං උපාසිකා විය වත්තං දස්සෙත්වා ථෙරස්ස අජ්ඣාසයං අජානන්තී පච්ඡා ඉත්ථිකුත්තාදීහි පලොභෙතුකාමා අහොසි <pb M=1.122/>। ථෙරො “අහො අන්ධබාලා මාදිසෙපි නාම එවං පටිපජ්ජතී”ති චින්තෙත්වා කිඤ්චි අවත්වා උට්ඨායාසනා අරඤ්ඤමෙව ගතො। තං ආරඤ්ඤකා භික්ඛූ “කිං, ආවුසො, අතිලහුං, නිවත්තොසි, ඤාතකෙහි න දිට්ඨොසී”ති පුච්ඡිංසු। ථෙරො තත්ථ පවත්තිං ආචික්ඛන්තො <b>“අනාසන්නවරා එතා”</b>ති ගාථං අභාසි।
bod:34:තත්ථ <b>අනාසන්නවරා</b>ති <b>එතා</b> ඉත්ථියො න ආසන්නා අනුපගතා, දූරෙ එව වා ඨිතා හුත්වා වරා පුරිසස්ස සෙට්ඨා හිතාවහා, තඤ්ච ඛො <b>නිච්චමෙව</b> සබ්බකාලමෙව, න රත්තිමෙව, න දිවාපි, න රහොවෙලායපි। <b>විජානතා</b>ති විජානන්තෙන। “අනාසන්නපරා”තිපි පාළි, සො එවත්ථො। අයඤ්හෙත්ථ අධිප්පායො – චණ්ඩහත්ථිඅස්සමහිංසසීහබ්යග්ඝයක්ඛරක්ඛසපිසාචාපි මනුස්සානං <pb V=1.103/> <pb P=1.103/> අනුපසඞ්කමන්තො වරා සෙට්ඨා, න අනත්ථාවහා, තෙ පන උපසඞ්කමන්තා දිට්ඨධම්මිකංයෙව අනත්ථං කරෙය්යුං। ඉත්ථියො පන උපසඞ්කමිත්වා දිට්ඨධම්මිකං සම්පරායිකං විමොක්ඛනිස්සිතම්පි අත්ථං විනාසෙත්වා මහන්තං අනත්ථං ආපාදෙන්ති, තස්මා අනාසන්නවරා එතා නිච්චමෙව විජානතාති। ඉදානි තමත්ථං අත්තූපනායිකං කත්වා දස්සෙන්තො <b>“ගාමා”</b>තිආදිමාහ। තත්ථ <b>ගාමා</b>ති ගාමං। උපයොගත්ථෙ හි එතං නිස්සක්කවචනං। <b>අරඤ්ඤමාගම්මා</b>ති අරඤ්ඤතො ආගන්ත්වා। <b>ම</b>-කාරො පදසන්ධිකරො, නිස්සක්කෙ චෙතං උපයොගවචනං। <b>තතො</b>ති මඤ්චකතො। <b>අනාමන්තෙත්වා</b>ති අනාලපිත්වා පුරාණදුතියිකං “අප්පමත්තා හොහී”ති එත්තකම්පි අවත්වා। <b>පොසියො</b>ති අත්තානමෙව පරං විය වදති। යෙ පන “පක්කාමි”න්ති පඨන්ති, තෙසං අහං පොසියො පක්කාමින්ති යොජනා। යෙ පන “සා ඉත්ථී ථෙරං ඝරං උපගතං භොජෙත්වා පලොභෙතුකාමා ජාතා, තං දිස්වා ථෙරො තාවදෙව ගෙහතො නික්ඛමිත්වා විහාරං ගන්ත්වා අත්තනො වසනට්ඨානෙ මඤ්චකෙ නිසීදි। සාපි ඛො ඉත්ථී පච්ඡාභත්තං අලඞ්කතපටියත්තා විහාරෙ ථෙරස්ස වසනට්ඨානං උපසඞ්කමි। තං දිස්වා ථෙරො කිඤ්චි අවත්වා උට්ඨාය දිවාට්ඨානමෙව ගතො”ති වදන්ති, තෙසං “ගාමා අරඤ්ඤමාගම්මා”ති ගාථාපදස්ස අත්ථො යථාරුතවසෙනෙව නිය්යති। විහාරො හි ඉධ “අරඤ්ඤ”න්ති අධිප්පෙතො।
cen:පොසියත්ථෙරගාථාවණ්ණනා නිට්ඨිතා।
sub:5:සාමඤ්ඤකානිත්ථෙරගාථාවණ්ණනා
bod:<b>සුඛං</b> <pb M=1.123/> <b>සුඛත්ථො</b>ති ආයස්මතො සාමඤ්ඤකානිත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො හුත්වා තත්ථ තත්ථ භවෙ කුසලං උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ මනුස්සයොනියං නිබ්බත්තො විපස්සිං භගවන්තං දිස්වා පසන්නමානසො එකං මඤ්චං අදාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ අඤ්ඤතරස්ස පරිබ්බාජකස්ස පුත්තො හුත්වා <pb P=1.104/> නිබ්බත්ති। <b>සාමඤ්ඤකානී</b>තිස්ස නාමං අහොසි। සො විඤ්ඤුතං පත්තො සත්ථු යමකපාටිහාරියං දිස්වා පසන්නමානසො සාසනෙ පබ්බජිත්වා චරියානුකූලං කම්මට්ඨානං ගහෙත්වා ඣානං නිබ්බත්තෙත්වා ඣානං පාදකං කත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.36.30-33) –
gax:“විපස්සිනො භගවතො, ලොකජෙට්ඨස්ස තාදිනො।
gae:එකං මඤ්චං මයා දින්නං, පසන්නෙන සපාණිනා॥
gax:“හත්ථියානං <pb V=1.104/> අස්සයානං, දිබ්බයානං සමජ්ඣගං।
gae:තෙන මඤ්චක දානෙන, පත්තොම්හි ආසවක්ඛයං॥
gax:“එකනවුතිතො කප්පෙ, යං මඤ්චමදදිං තදා।
gae:දුග්ගතිං නාභිජානාමි, මඤ්චදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ථෙරස්ස පන ගිහිසහායකො කාතියානො නාම පරිබ්බාජකො බුද්ධුප්පාදතො පට්ඨාය තිත්ථියානං හතලාභසක්කාරතාය ඝාසච්ඡාදනමත්තම්පි අලභන්තො ආජීවකාපකතො ථෙරං උපසඞ්කමිත්වා “තුම්හෙ සාකියපුත්තියා නාම මහාලාභග්ගයසග්ගප්පත්තා සුඛෙන ජීවථ, මයං පන දුක්ඛිතා කිච්ඡජීවිකා, කථං නු ඛො පටිපජ්ජමානස්ස දිට්ඨධම්මිකඤ්චෙව සම්පරායිකඤ්ච සුඛං සම්පජ්ජතී”ති පුච්ඡි। අථස්ස ථෙරො “නිප්පරියායතො සුඛං නාම ලොකුත්තරසුඛමෙව, තඤ්ච තදනුරූපං පටිපත්තිං පටිපජ්ජන්තස්සෙවා”ති අත්තනා තස්ස අධිගතභාවං පරියායෙන විභාවෙන්තො <b>“සුඛං සුඛත්ථො ලභතෙ තදාචර”</b>න්ති ගාථං අභාසි।
bod:35:තත්ථ <pb M=1.124/> <b>සුඛ</b>න්ති නිරාමිසං සුඛං ඉධාධිප්පෙතං। තඤ්ච ඵලසමාපත්ති චෙව නිබ්බානඤ්ච। තථා හි “අයං සමාධි පච්චුප්පන්නසුඛො චෙව ආයතිඤ්ච සුඛවිපාකො” (දී॰ නි॰ 3.355; අ॰ නි॰ 5.27; විභ॰ 804) “නිබ්බානං පරමං සුඛ”න්ති (ධ॰ ප॰ 203-204) ච වුත්තං। <b>සුඛත්ථො</b>ති සුඛප්පයොජනො, යථාවුත්තෙන සුඛෙන අත්ථිකො। <b>ලභතෙ</b>ති පාපුණාති, අත්ථිකස්සෙවෙදං සුඛං, න ඉතරස්ස। කො පන අත්ථිකොති ආහ <b>“තදාචර”</b>න්ති තදත්ථං ආචරන්තො, යාය පටිපත්තියා තං පටිපත්තිං පටිපජ්ජන්තොති අත්ථො। න කෙවලං තදාචරං සුඛමෙව ලභතෙ, අථ ඛො <b>කිත්තිඤ්ච පප්පොති</b> “ඉතිපි සීලවා සුපරිසුද්ධකායවචීකම්මන්තො සුපරිසුද්ධාජීවො ඣායී ඣානයුත්තො”තිආදිනා කිත්තිං පරම්මුඛා පත්ථටයසතං පාපුණාති। <b>යසස්ස වඩ්ඪතී</b>ති <pb P=1.105/> සම්මුඛෙ ගුණාභිත්ථවසඞ්ඛාතො පරිවාරසම්පදාසඞ්ඛාතො ච යසො අස්ස පරිබ්රූහති। ඉදානි “තදාචර”න්ති සාමඤ්ඤතො වුත්තමත්ථං සරූපතො දස්සෙන්තො – <b>“යො අරියමට්ඨඞ්ගිකමඤ්ජසං උජුං, භාවෙති මග්ගං අමතස්ස පත්තියා”</b>ති ආහ। තස්සත්ථො <b>යො</b> පුග්ගලො කිලෙසෙහි ආරකත්තා පරිසුද්ධට්ඨෙන පටිපජ්ජන්තානං අරියභාවකරණට්ඨෙන <b>අරියං,</b> සම්මාදිට්ඨිආදිඅට්ඨඞ්ගසමුදායතාය <b>අට්ඨඞ්ගිකං,</b> අන්තද්වයරහිතමජ්ඣිමපටිපත්තිභාවතො අකුටිලට්ඨෙන <b>අඤ්ජසං,</b> කායවඞ්කාදිප්පහානතො <b>උජුං,</b> නිබ්බානත්ථිකෙහි මග්ගනියට්ඨෙන කිලෙසෙ මාරෙන්තො ගමනට්ඨෙන ච <b>“මග්ග”</b>න්ති ලද්ධනාමං දුක්ඛනිරොධගාමිනිපටිපදං <b>අමතස්ස</b> අසඞ්ඛතාය ධාතුයා <b>පත්තියා</b> අධිගමාය <b>භාවෙති</b> අත්තනො සන්තානෙ උප්පාදෙති වඩ්ඪෙති ච, සො නිප්පරියායෙන “සුඛත්ථො තදාචර”න්ති <pb V=1.105/> වුච්චති, තස්මා යථාවුත්තං සුඛං ලභති। තං සුත්වා පරිබ්බාජකො පසන්නමානසො පබ්බජිත්වා සම්මා පටිපජ්ජන්තො නචිරස්සෙව විපස්සනං වඩ්ඪෙත්වා අරහත්තං පාපුණි। ඉදමෙව ථෙරස්ස අඤ්ඤාබ්යාකරණං අහොසි।
cen:සාමඤ්ඤකානිත්ථෙරගාථාවණ්ණනා නිට්ඨිතා।
sub:6:කුමාපුත්තත්ථෙරගාථාවණ්ණනා
bod:<b>සාධු</b> <pb M=1.125/> <b>සුත</b>න්ති ආයස්මතො කුමාපුත්තත්ථෙරස්ස ගාථා। කා උප්පති? සො කිර පුරිමබුද්ධෙසු කතාධිකාරො ඉතො එකනවුතෙ කප්පෙ අජිනචම්මවසනො තාපසො හුත්වා බන්ධුමතීනගරෙ රාජුය්යානෙ වසන්තො විපස්සිං භගවන්තං පස්සිත්වා පසන්නමානසො පාදබ්භඤ්ජනතෙලං අදාසි। සො තෙන පුඤ්ඤකම්මෙන දෙවලොකෙ නිබ්බත්තො। තතො පට්ඨාය සුගතීසුයෙව සංසරන්තො ඉමස්මිං බුද්ධුප්පාදෙ අවන්තිරට්ඨෙ වෙළුකණ්ටකනගරෙ ගහපතිකුලෙ නිබ්බත්තො। “නන්දො”තිස්ස නාමං අකංසු। මාතා පනස්ස කුමා නාම, තෙන <b>කුමාපුත්තො</b>ති පඤ්ඤායිත්ථ। සො ආයස්මතො සාරිපුත්තස්ස සන්තිකෙ ධම්මං සුත්වා ලද්ධප්පසාදො පබ්බජිත්වා කතපුබ්බකිච්චො පරියන්තපබ්බතපස්සෙ සමණධම්මං කරොන්තො විසෙසං නිබ්බත්තෙතුං අසක්කොන්තො <pb P=1.106/> භගවන්තං උපසඞ්කමිත්වා ධම්මං සුත්වා කම්මට්ඨානං සොධෙත්වා සප්පායට්ඨානෙ වසන්තො විපස්සනං වඩ්ඪෙත්වා අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 2.53.24-30) –
gax:“නගරෙ බන්ධුමතියා, රාජුය්යානෙ වසාමහං।
gae:චම්මවාසී තදා ආසිං, කමණ්ඩලුධරො අහං॥
gax:“අද්දසං විමලං බුද්ධං, සයම්භුං අපරාජිතං।
gae:පධානං පහිතත්තං තං, ඣායිං ඣානරතං වසිං॥
gax:“සබ්බකාමසමිද්ධඤ්ච, ඔඝතිණ්ණමනාසවං।
gae:දිස්වා පසන්නසුමනො, අබ්භඤ්ජනමදාසහං॥
gax:“එකනවුතිතො කප්පෙ, අබ්භඤ්ජනමදාසහං।
gae:දුග්ගතිං නාභිජානාමි, අබ්භඤ්ජනස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.106/> පන පත්වා අරඤ්ඤෙ කායදළ්හිබහුලෙ භික්ඛූ, දිස්වා තෙ ඔවදන්තො සාසනස්ස නිය්යානිකභාවං පකාසෙන්තො <b>“සාධු සුතං සාධු චරිතක”</b>න්ති ගාථං අභාසි।
bod:36:තත්ථ <pb M=1.126/> <b>සාධූ</b>ති සුන්දරං। <b>සුත</b>න්ති සවනං। තඤ්ච ඛො විවට්ටූපනිස්සිතං විසෙසතො අප්පිච්ඡතාදිපටිසංයුත්තං දසකථාවත්ථුසවනං ඉධාධිප්පෙතං। <b>සාධු චරිතක</b>න්ති තදෙව අප්පිච්ඡතාදිචරිතං චිණ්ණං, සාධුචරිතමෙව හි “චරිතක”න්ති වුත්තං। පදද්වයෙනාපි බාහුසච්චං තදනුරූපං පටිපත්තිඤ්ච “සුන්දර”න්ති දස්සෙති। <b>සදා</b>ති සබ්බකාලෙ නවකමජ්ඣිමථෙරකාලෙ, සබ්බෙසු වා ඉරියාපථක්ඛණෙසු। <b>අනිකෙතවිහාරො</b>ති කිලෙසානං නිවාසනට්ඨානට්ඨෙන පඤ්චකාමගුණා නිකෙතා නාම, ලොකියා වා ඡළාරම්මණධම්මා। යථාහ – “රූපනිමිත්තනිකෙතවිසාරවිනිබන්ධා ඛො, ගහපති, ‘නිකෙතසාරී’ති වුච්චතී”තිආදි (සං॰ නි॰ 3.3)। තෙසං නිකෙතානං පහානත්ථාය පටිපදා අනිකෙතවිහාරො। <b>අත්ථපුච්ඡන</b>න්ති තං ආජානිතුකාමස්ස කල්යාණමිත්තං උපසඞ්කමිත්වා දිට්ඨධම්මිකසම්පරායිකපරමත්ථපභෙදස්ස පුච්ඡනං, කුසලාදිභෙදස්ස වා අත්ථස්ස සභාවධම්මස්ස “කිං, භන්තෙ, කුසලං, කිං අකුසලං, කිං සාවජ්ජං, කිං අනවජ්ජ”න්තිආදිනා (ම॰ නි॰ 3.296) පුච්ඡනං අත්ථපුච්ඡනං। <b>පදක්ඛිණකම්ම</b>න්ති තං පන පුච්ඡිත්වා පදක්ඛිණග්ගාහිභාවෙන තස්ස ඔවාදෙ අධිට්ඨානං සම්මාපටිපත්ති। ඉධාපි “සාධූ”ති පදං ආනෙත්වා යොජෙතබ්බං। <b>එතං සාමඤ්ඤ</b>න්ති “සාධු සුත”න්තිආදිනා වුත්තං යං සුතං, යඤ්ච චරිතං, යො ච අනිකෙතවිහාරො <pb P=1.107/>, යඤ්ච අත්ථපුච්ඡනං, යඤ්ච පදක්ඛිණකම්මං, එතං සාමඤ්ඤං එසො සමණභාවො। යස්මා ඉමාය එව පටිපදාය සමණභාවො, න අඤ්ඤථා, තස්මා “සාමඤ්ඤ”න්ති නිප්පරියායතො මග්ගඵලස්ස අධිවචනං। තස්ස වා පන අයං අපණ්ණකපටිපදා, තං පනෙතං සාමඤ්ඤං යාදිසස්ස සම්භවාති, තං දස්සෙතුං <b>“අකිඤ්චනස්සා”</b>ති වුත්තං। අපරිග්ගාහකස්ස, ඛෙත්තවත්ථුහිරඤ්ඤසුවණ්ණදාසිදාසාදිපරිග්ගහපටිග්ගහණරහිතස්සාති අත්ථො।
cen:කුමාපුත්තත්ථෙරගාථාවණ්ණනා නිට්ඨිතා।
sub:7:කුමාපුත්තසහායත්ථෙරගාථාවණ්ණනා
bod:<b>නානාජනපදං</b> <pb M=1.127/> <b>යන්තී</b>ති ආයස්මතො කුමාපුත්තසහායත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං කුසලං උපචිනන්තො ඉතො චතුනවුතෙ කප්පෙ සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො අරඤ්ඤං පවිසිත්වා බහුං රුක්ඛදණ්ඩං ඡින්දිත්වා කත්තරයට්ඨිං කත්වා සඞ්ඝස්ස අදාසි। අඤ්ඤඤ්ච යථාවිභවං පුඤ්ඤං කත්වා දෙවෙසු <pb V=1.107/> නිබ්බත්තිත්වා තතො පට්ඨාය සුගතීසුයෙව පරිවත්තෙන්තො ඉමස්මිං බුද්ධුප්පාදෙ වෙළුකණ්ටකනගරෙ ඉද්ධෙ කුලෙ නිබ්බත්ති। <b>සුදන්තො</b>තිස්ස නාමං අහොසි। “වාසුලො”ති කෙචි වදන්ති। සො කුමාපුත්තස්ස පියසහායො හුත්වා විචරන්තො “කුමාපුත්තො පබ්බජිතො”ති සුත්වා “න හි නූන සො ඔරකො ධම්මවිනයො, යත්ථ කුමාපුත්තො පබ්බජිතො”ති තදනුබන්ධෙන සයම්පි පබ්බජිතුකාමො හුත්වා සත්ථු සන්තිකං උපසඞ්කමි। තස්ස සත්ථා ධම්මං දෙසෙසි। සො භිය්යොසොමත්තාය පබ්බජ්ජාය සඤ්ජාතඡන්දො පබ්බජිත්වා කුමාපුත්තෙනෙව සද්ධිං පරියන්තපබ්බතෙ භාවනානුයුත්තො විහරති। තෙන ච සමයෙන සම්බහුලා භික්ඛූ නානාජනපදෙසු ජනපදචාරිකං චරන්තාපි ගච්ඡන්තාපි ආගච්ඡන්තාපි තං ඨානං <pb P=1.108/> උපගච්ඡන්ති। තෙන තත්ථ කොලාහලං හොති। තං දිස්වා සුදන්තත්ථෙරො “ඉමෙ භික්ඛූ නිය්යානිකසාසනෙ පබ්බජිත්වා ජනපදවිතක්කං අනුවත්තෙන්තා චිත්තසමාධිං විරාධෙන්තී”ති සංවෙගජාතො තමෙව සංවෙගං අත්තනො චිත්තදමනස්ස අඞ්කුසං කරොන්තො <b>“නානාජනපදං යන්තී”</b>ති ගාථං අභාසි।
bod:37:තත්ථ <b>නානාජනපද</b>න්ති විසුං විසුං නානාවිධං ජනපදං, කාසිකොසලාදිඅනෙකරට්ඨන්ති අත්ථො। <b>යන්තී</b>ති ගච්ඡන්ති। <b>විචරන්තා</b>ති “අසුකො ජනපදො සුභික්ඛො සුලභපිණ්ඩො, අසුකො ඛෙමො අරොගො”තිආදිවිතක්කවසෙන ජනපදචාරිකං චරන්තා। <b>අසඤ්ඤතා</b>ති තස්සෙව ජනපදවිතක්කස්ස අප්පහීනතාය චිත්තෙන අසංයතා। <b>සමාධිඤ්ච විරාධෙන්තී</b>ති සබ්බස්සපි උත්තරිමනුස්සධම්මස්ස මූලභූතං උපචාරප්පනාභෙදං සමාධිඤ්ච නාම විරාධෙන්ති <pb M=1.128/>। <b>ච</b>-සද්දො සම්භාවනෙ। දෙසන්තරචරණෙන ඣායිතුං ඔකාසාභාවෙන අනධිගතං සමාධිං නාධිගච්ඡන්තා, අධිගතඤ්ච වසීභාවානාපාදනෙන ජීරන්තා වීරාධෙන්ති නාම। <b>කිංසු රට්ඨචරියා කරිස්සතී</b>ති <b>සූ</b>ති නිපාතමත්තං। “එවංභූතානං රට්ඨචරියා ජනපදචාරිකා කිං කරිස්සති, කිං නාම අත්ථං සාධෙස්සති, නිරත්ථකාවා”ති ගරහන්තො වදති। <b>තස්මා</b>ති යස්මා ඊදිසී දෙසන්තරචරියා භික්ඛුස්ස න අත්ථාවහා, අපි ච ඛො අනත්ථාවහා සම්පත්තීනං විරාධනතො, තස්මා। <b>විනෙය්ය සාරම්භ</b>න්ති වසනපදෙසෙ අරතිවසෙන උප්පන්නං සාරම්භං චිත්තසංකිලෙසං තදනුරූපෙන පටිසඞ්ඛානෙන විනෙත්වා වූපසමෙත්වා। <b>ඣායෙය්යා</b>ති ආරම්මණූපනිජ්ඣානෙන ලක්ඛණූපනිජ්ඣානෙන චාති දුවිධෙනපි ඣානෙන ඣායෙය්ය। <b>අපුරක්ඛතො</b>ති මිච්ඡාවිතක්කෙහි තණ්හාදීහි වා න පුරක්ඛතොති තෙසං වසං අනුපගච්ඡන්තො කම්මට්ඨානමෙව මනසි කරෙය්යාති අත්ථො। එවං පන වත්වා ථෙරො තමෙව සංවෙගං අඞ්කුසං කත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.53.36-41) –
gax:“කානනං <pb P=1.109/> වනමොග්ගය්හ, වෙළුං ඡෙත්වානහං තදා।
gae:ආලම්බනං කරිත්වාන, සඞ්ඝස්ස අදදිං බහුං॥
gax:“තෙන <pb V=1.108/> චිත්තප්පසාදෙන, සුබ්බතෙ අභිවාදිය।
gae:ආලම්බදණ්ඩං දත්වාන, පක්කාමිං උත්තරාමුඛො॥
gax:“චතුන්නවුතිතො කප්පෙ, යං දණ්ඩමදදිං තදා।
gae:දුග්ගතිං නාභිජානාමි, දණ්ඩදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:යං පනත්ථං අඞ්කුසං කත්වා අයං ථෙරො අරහත්තං පත්තො, තමෙවත්ථං හදයෙ ඨපෙත්වා අරහත්තං පත්තොපි <b>“නානාජනපදං යන්ති”</b>ති ඉදමෙව ගාථං අභාසි। තස්මා තදෙවස්ස අඤ්ඤාබ්යාකරණං අහොසීති।
cen:කුමාපුත්තසහායත්ථෙරගාථාවණ්ණනා නිට්ඨිතා।
sub:8:ගවම්පතිත්ථෙරගාථාවණ්ණනා
bod:<b>යො</b> <pb M=1.129/> <b>ඉද්ධියා සරභු</b>න්ති ආයස්මතො ගවම්පතිත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො ඉතො එකතිංසෙ කප්පෙ සිඛිං භගවන්තං පස්සිත්වා පසන්නමානසො පුප්ඵෙහි පූජං අකාසි। සො තෙන පුඤ්ඤකම්මෙන දෙවලොකෙ උප්පන්නො අපරාපරං පුඤ්ඤානි කරොන්තො කොණාගමනස්ස භගවතො චෙතියෙ ඡත්තඤ්ච වෙදිකඤ්ච කාරෙසි। කස්සපස්ස පන භගවතො කාලෙ අඤ්ඤතරස්මිං කුලගෙහෙ නිබ්බත්තො। තස්මිඤ්ච කුලෙ බහුං ගොමණ්ඩලං අහොසි। තං ගොපාලකා රක්ඛන්ති। අයං තත්ථ අන්තරන්තරා යුත්තප්පයුත්තං විචාරෙන්තො විචරති। සො එකං ඛීණාසවත්ථෙරං ගාමෙ පිණ්ඩාය චරිත්වා බහිගාමෙ දෙවසිකං එකස්මිං පදෙසෙ භත්තකිච්චං කරොන්තං දිස්වා “අය්යො සූරියාතපෙන කිලමිස්සතී”ති චින්තෙත්වා චත්තාරො සිරීසදණ්ඩෙ උස්සාපෙත්වා තෙසං උපරි සිරීසසාඛායො ඨපෙත්වා සාඛාමණ්ඩපං කත්වා අදාසි। “මණ්ඩපස්ස සමීපෙ සිරීසරුක්ඛං රොපෙසී”ති ච වදන්ති। තස්ස අනුකම්පාය දෙවසිකං ථෙරො තත්ථ නිසීදි। සො තෙන පුඤ්ඤකම්මෙන තතො චවිත්වා චාතුමහාරාජිකෙසු නිබ්බත්ති। තස්ස පුරිමකම්මසංසූචකං විමානද්වාරෙ මහන්තං සිරීසවනං නිබ්බත්ති වණ්ණගන්ධසම්පන්නෙහි අඤ්ඤෙහි පුප්ඵෙහි සබ්බකාලෙ උපසොභයමානං, තෙන තං විමානං “සෙරීසක”න්ති පඤ්ඤායිත්ථ। සො දෙවපුත්තො එකං බුද්ධන්තරං දෙවෙසු ච මනුස්සෙසු ච සංසරිත්වා ඉමස්මිං බුද්ධුප්පාදෙ යසත්ථෙරස්ස චතූසු <pb P=1.110/> ගිහිසහායෙසු <b>ගවම්පති</b> නාම හුත්වා ආයස්මතො යසස්ස පබ්බජිතභාවං සුත්වා අත්තනො සහායෙහි සද්ධිං භගවතො සන්තිකං අගමාසි <pb V=1.109/>। සත්ථා තස්ස ධම්මං දෙසෙසි। සො දෙසනාවසානෙ සහායෙහි සද්ධිං අරහත්තෙ පතිට්ඨාසි। තෙන වුත්තං <b>අපදානෙ</b> (අප॰ ථෙර 2.53.42-47) –
gax:“මිගලුද්දො පුරෙ ආසිං, විපිනෙ විචරං අහං।
gae:අද්දසං විරජං බුද්ධං, සබ්බධම්මාන පාරගුං॥
gax:“තස්මිං මහාකාරුණිකෙ, සබ්බසත්තහිතෙ රතෙ।
gae:පසන්නචිත්තො සුමනො, නෙලපුප්ඵං අපූජයිං॥
gax:“එකතිංසෙ <pb M=1.130/> ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරො විමුත්තිසුඛං පටිසංවෙදෙන්තො සාකෙතෙ විහරති අඤ්ජනවනෙ। තෙන ච සමයෙන භගවා මහතා භික්ඛුසඞ්ඝෙන සද්ධිං සාකෙතං ගන්ත්වා අඤ්ජනවනෙ විහාසි। සෙනාසනං නප්පහොසි। සම්බහුලා භික්ඛූ විහාරසාමන්තා සරභුයා නදියා වාලිකාපුළිනෙ සයිංසු। අථ අඩ්ඪරත්තසමයෙ නදියා උදකොඝෙ ආගච්ඡන්තෙ සාමණෙරාදයො උච්චාසද්දමහාසද්දා අහෙසුං। භගවා තං ඤත්වා ආයස්මන්තං ගවම්පතිං ආණාපෙසි – “ගච්ඡ, ගවම්පති, ජලොඝං වික්ඛම්භෙත්වා භික්ඛූනං ඵාසුවිහාරං කරොහී”ති। ථෙරො “සාධු, භන්තෙ”ති ඉද්ධිබලෙන නදීසොතං වික්ඛම්භි, තං දූරතොව පබ්බතකූටං විය අට්ඨාසි। තතො පට්ඨාය ථෙරස්ස ආනුභාවො ලොකෙ පාකටො අහොසි। අථෙකදිවසං සත්ථා මහතියා දෙවපරිසාය මජ්ඣෙ නිසීදිත්වා ධම්මං දෙසෙන්තං ථෙරං දිස්වා ලොකානුකම්පාය තස්ස ගුණානං විභාවනත්ථං තං පසංසන්තො <b>“යො ඉද්ධියා සරභු”</b>න්ති ගාථං අභාසි।
bod:38:තත්ථ <b>ඉද්ධියා</b>ති අධිට්ඨානිද්ධියා। <b>සරභු</b>න්ති එවංනාමිකං නදිං, යං ලොකෙ “සරභු”න්ති වදන්ති। <b>අට්ඨපෙසී</b>ති සන්දිතුං අදෙන්තො සොතං නිවත්තෙත්වා පබ්බතකූටං විය මහන්තං ජලරාසිං කත්වා ඨපෙසි। <b>අසිතො</b>ති නසිතො, තණ්හාදිට්ඨිනිස්සයරහිතො, බන්ධනසඞ්ඛාතානං වා සබ්බසංයොජනානං සමුච්ඡින්නත්තා කෙනචිපි බන්ධනෙන අබද්ධො, තතො එව එජානං කිලෙසානං අභාවතො <b>අනෙජො සො, ගවම්පති, තං සබ්බසඞ්ගාතිගතං</b> තාදිසං සබ්බෙපි රාගදොසමොහමානදිට්ඨිසඞ්ගෙ අතික්කමිත්වා <pb P=1.111/> ඨිතත්තා සබ්බසඞ්ගාතිගතං, අසෙක්ඛමුනිභාවතො <b>මහාමුනිං,</b> තතො එව කාමකම්මභවාදිභෙදස්ස සකලස්සපි භවස්ස පාරං නිබ්බානං ගතත්තා <b>භවස්ස පාරගුං। දෙවා නමස්සන්තී</b>ති දෙවාපි ඉමස්සන්ති, පගෙව ඉතරා පජාති।
bod:ගාථාපරියොසානෙ <pb M=1.131/> <pb V=1.110/> මහතො ජනකායස්ස ධම්මාභිසමයො අහොසි। ථෙරො අඤ්ඤං බ්යාකරොන්තො “සත්ථාරං පූජෙස්සාමී”ති ඉමමෙව ගාථං අභාසීති।
cen:ගවම්පතිත්ථෙරගාථාවණ්ණනා නිට්ඨිතා।
sub:9:තිස්සත්ථෙරගාථාවණ්ණනා
bod:<b>සත්තියා විය ඔමට්ඨො</b>ති ආයස්මතො තිස්සත්ථෙරස්ස ගාථා। කා උප්පති? අයම්පි කිර පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො තිස්සස්ස භගවතො බොධියා මූලෙ පුරාණපණ්ණානි නීහරිත්වා සොධෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුනගරෙ භගවතො පිතුච්ඡාපුත්තො හුත්වා නිබ්බත්ති <b>තිස්සො</b> නාම නාමෙන। සො භගවන්තං අනුපබ්බජිත්වා උපසම්පන්නො හුත්වා අරඤ්ඤායතනෙ විහරන්තො ජාතිං පටිච්ච මානං කරොන්තො කොධූපායාසබහුලො ච උජ්ඣානබහුලො ච හුත්වා විචරති, සමණධම්මෙ උස්සුක්කං න කරොති। අථ නං සත්ථා එකදිවසං දිවාට්ඨානෙ විවටමුඛං නිද්දායන්තං දිබ්බචක්ඛුනා ඔලොකෙන්තො සාවත්ථිතො ආකාසෙන ගන්ත්වා තස්ස උපරි ආකාසෙයෙව ඨත්වා ඔභාසං ඵරිත්වා තෙනොභාසෙන පටිබුද්ධස්ස සතිං උප්පාදෙත්වා ඔවාදං දෙන්තො <b>“සත්තියා විය ඔමට්ඨො”</b>ති ගාථං අභාසි।
bod:39:තත්ථ <b>සත්තියා</b>ති දෙසනාසීසමෙතං, එකතොධාරාදිනා සත්ථෙනාති අත්ථො। <b>ඔමට්ඨො</b>ති පහතො। චත්තාරො හි පහාරා ඔමට්ඨො උම්මට්ඨො මට්ඨො විමට්ඨොති। තත්ථ උපරි ඨත්වා අධොමුඛං දින්නපහාරො ඔමට්ඨො නාම, හෙට්ඨා ඨත්වා උද්ධම්මුඛං දින්නපහාරො උම්මට්ඨො නාම, අග්ගළසූචි <pb P=1.112/> විය විනිවිජ්ඣිත්වා ගතො මට්ඨො නාම, සෙසො සබ්බොපි විමට්ඨො නාම। ඉමස්මිං පන ඨානෙ ඔමට්ඨො ගහිතො। සො හි සබ්බදාරුණො දුරුද්ධරණසල්ලො දුත්තිකිච්ඡො අන්තොදොසො අන්තොපුබ්බලොහිතොව හොති, පුබ්බලොහිතං අනික්ඛමිත්වා වණමුඛං පරියොනන්ධිත්වා තිට්ඨති। පුබ්බලොහිතං නීහරිතුකාමෙහි මඤ්චෙන සද්ධිං බන්ධිත්වා අධොසිරො කාතබ්බො <pb M=1.132/> හොති, මරණං වා මරණමත්තං වා දුක්ඛං පාපුණන්ති। <b>ඩය්හමානෙ</b>ති අග්ගිනා ඣායමානෙ। <b>මත්ථකෙ</b>ති සීසෙ। ඉදං වුත්තං හොති – යථා සත්තියා ඔමට්ඨො පුරිසො සල්ලුබ්බාහනවණතිකිච්ඡනානං අත්ථාය වීරියං ආරභති තාදිසං පයොගං කරොති පරක්කමති, යථා ච ඩය්හමානෙ මත්ථකෙ ආදිත්තසීසො පුරිසො තස්ස නිබ්බාපනත්ථං වීරියං ආරභති තාදිසං පයොගං කරොති, එවමෙවං, භික්ඛු, කාමරාගප්පහානාය සතො අප්පමත්තො අතිවිය උස්සාහජාතො හුත්වා විහරෙය්යාති।
bod:එවං <pb V=1.111/> භගවා තස්ස ථෙරස්ස කොධූපායාසවූපසමාය ඔවාදං දෙන්තො තදෙකට්ඨතාය කාමරාගප්පහානසීසෙන දෙසනං නිට්ඨාපෙසි। ථෙරො ඉමං ගාථං සුත්වා සංවිග්ගහදයො විපස්සනාය යුත්තප්පයුත්තො විහාසි। තස්ස අජ්ඣාසයං ඤත්වා සත්ථා සංයුත්තකෙ <b>තිස්සත්ථෙරසුත්තං</b> (සං॰ නි॰ 3.84) දෙසෙසි। සො දෙසනාපරියොසානෙ අරහත්තෙ පතිට්ඨාසි। තෙන වුත්තං <b>අපදානෙ</b> (අප॰ ථෙර 2.53.66-73) –
gax:“දෙවලොකෙ මනුස්සෙ චෙ, අනුභොත්වා උභො යසෙ।
gae:අවසානෙ ච නිබ්බානං, සිවං පත්තො අනුත්තරං॥
gax:“සම්බුද්ධං උද්දිසිත්වාන, බොධිං වා තස්ස සත්ථුනො।
gae:යො පුඤ්ඤං පසවී පොසො, තස්ස කිං නාම දුල්ලභං॥
gax:“මග්ගෙ ඵලෙ ආගමෙ ච, ඣානාභිඤ්ඤාගුණෙසු ච।
gae:අඤ්ඤෙසං අධිකො හුත්වා, නිබ්බායාමි අනාසවො॥
gax:“පුරෙහං බොධියා පත්තං, ඡඩ්ඩෙත්වා හට්ඨමානසො।
gae:ඉමෙහි වීසතඞ්ගෙහි, සමඞ්ගී හොමි සබ්බථා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරො අඤ්ඤං බ්යාකරොන්තො සත්ථාරං පූජෙතුං තමෙව ගාථං අභාසි।
cen:තිස්සත්ථෙරගාථාවණ්ණනා නිට්ඨිතා।
sub:10:වඩ්ඪමානත්ථෙරගාථාවණ්ණනා
bod:<b>සත්තියා</b> <pb M=1.133/> <pb P=1.113/> <b>විය ඔමට්ඨො</b>ති ආයස්මතො වඩ්ඪමානත්ථෙරස්ස ගාථා। කා උප්පත්ති? අයම්පි කිර පුරිමබුද්ධෙසු කතාධිකාරො ඉතො ද්වෙනවුතෙ කප්පෙ තිස්සස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො තිස්සං භගවන්තං පිණ්ඩාය චරන්තං දිස්වා පසන්නමානසො සුපරිපක්කානි වණ්ටතො මුත්තානි අම්බඵලානි අදාසි। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤකම්මානි උපචිනන්තො ඉමස්මිං බුද්ධුප්පාදෙ වෙසාලියං ලිච්ඡවිරාජකුලෙ නිබ්බත්ති, <b>වඩ්ඪමානො</b>තිස්ස නාමං අහොසි। සො වයප්පත්තො සද්ධො පසන්නො දායකො දානරතො කාරකො සඞ්ඝුපට්ඨාකො හුත්වා තථාරූපෙ අපරාධෙ සත්ථාරා පත්තනික්කුජ්ජනකම්මෙ කාරාපිතෙ අග්ගිං අක්කන්තො විය සඞ්ඝං ඛමාපෙත්වා කම්මං පටිප්පස්සම්භෙත්වා සඤ්ජාතසංවෙගො පබ්බජි, පබ්බජිත්වා පන <pb V=1.112/> ථිනමිද්ධාභිභූතො විහාසි। තං සත්ථා සංවෙජෙන්තො <b>“සත්තියා විය ඔමට්ඨො”</b>ති ගාථං අභාසි।
bod:40:තත්ථ <b>භවරාගප්පහානායා</b>ති භවරාගස්ස රූපරාගස්ස අරූපරාගස්ස ච පජහනත්ථාය। යදිපි අජ්ඣත්තසංයොජනානි අප්පහාය බහිද්ධසංයොජනානං පහානං නාම නත්ථි, නානන්තරිකභාවතො පන උද්ධම්භාගියසංයොජනප්පහානවචනෙන ඔරම්භාගියසංයොජනප්පහානම්පි වුත්තමෙව හොති। යස්මා වා සමුච්ඡින්නොරම්භාගියසංයොජනානම්පි කෙසඤ්චි අරියානං උද්ධම්භාගියසංයොජනානි දුප්පහෙය්යානි හොන්ති, තස්මා සුප්පහෙය්යතො දුප්පහෙය්යමෙව දස්සෙන්තො භගවා භවරාගප්පහානසීසෙන සබ්බස්සාපි උද්ධම්භාගියසංයොජනස්ස පහානමාහ। ථෙරස්ස එව වා අජ්ඣාසයවසෙනෙවං වුත්තං। සෙසං වුත්තනයමෙව।
cen:වඩ්ඪමානත්ථෙරගාථාවණ්ණනා නිට්ඨිතා।
cen:චතුත්ථවග්ගවණ්ණනා නිට්ඨිතා।
tit:5:පඤ්චමවග්ගො
sub:1:සිරිවඩ්ඪත්ථෙරගාථාවණ්ණනා
bod:<b>විවරමනුපතන්ති</b> <pb M=1.134/> <pb V=1.113/> <pb P=1.114/> <b>විජ්ජුතා</b>ති ආයස්මතො සිරිවඩ්ඪත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං කුසලං උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො විපස්සිං භගවන්තං පස්සිත්වා කිඞ්කණිපුප්ඵෙහි පූජං කත්වා තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස ගෙහෙ නිබ්බත්ති, <b>සිරිවඩ්ඪො</b>තිස්ස නාමං අහොසි। සො වයප්පත්තො බිම්බිසාරසමාගමෙ සත්ථරි සද්ධම්මෙ ච උප්පන්නප්පසාදො හෙතුසම්පන්නතාය පබ්බජි। පබ්බජිත්වා ච කතපුබ්බකිච්චො වෙභාරපණ්ඩවපබ්බතානං අවිදූරෙ අඤ්ඤතරස්මිං අරඤ්ඤායතනෙ පබ්බතගුහායං කම්මට්ඨානමනුයුත්තො විහරති। තස්මිඤ්ච සමයෙ මහා අකාලමෙඝො උට්ඨහි। විජ්ජුල්ලතා පබ්බතවිවරං පවිසන්තියො විය විචරන්ති। ථෙරස්ස ඝම්මපරිළාහාභිභූතස්ස සාරගබ්භෙහි මෙඝවාතෙහි ඝම්මපරිළාහො වූපසමි। උතුසප්පායලාභෙන චිත්තං එකග්ගං අහොසි। සමාහිතචිත්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.10-14) –
gax:“කඤ්චනග්ඝියසඞ්කාසො, සබ්බඤ්ඤූ ලොකනායකො।
gae:ඔදකං දහමොග්ගය්හ, සිනායි අග්ගපුග්ගලො॥
gax:“පග්ගය්හ කිඞ්කණිං පුප්ඵං, විපස්සිස්සාභිරොපයිං।
gae:උදග්ගචිත්තො සුමනො, ද්විපදින්දස්ස තාදිනො॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“සත්තවීසතිකප්පම්හි, රාජා භීමරථො අහු।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.135/> <pb V=1.114/> පන පත්වා අඤ්ඤාපදෙසෙන අත්තසන්නිස්සයං උදානං උදානෙන්තො <b>“විවරමනුපතන්ති විජ්ජුතා”</b>ති ගාථං අභාසි।
bod:41:තත්ථ <b>විවර</b>න්ති අන්තරා වෙමජ්ඣං। <b>අනුපතන්තී</b>ති අනුලක්ඛණෙ පතන්ති පවත්තන්ති, විජ්ජොතන්තීති අත්ථො। විජ්ජොතනමෙව හි විජ්ජුල්ලතානං පවත්ති නාම। <b>අනු</b>-සද්දයොගෙන චෙත්ථ උපයොගවචනං, යථා “රුක්ඛමනුවිජ්ජොතන්තී”ති। <b>විජ්ජුතා</b>ති <pb P=1.115/> සතෙරතා। <b>වෙභාරස්ස ච පණ්ඩවස්ස චා</b>ති වෙභාරපබ්බතස්ස ච පණ්ඩවපබ්බතස්ස ච විවරමනුපතන්තීති යොජනා। <b>නගවිවරගතො</b>ති නගවිවරං පබ්බතගුහං උපගතො। <b>ඣායතී</b>ති ආරම්මණූපනිජ්ඣානෙන ලක්ඛණූපනිජ්ඣානෙන ච ඣායති, සමථවිපස්සනං උස්සුක්කාපෙන්තො භාවෙති। <b>පුත්තො අප්පටිමස්ස තාදිනො</b>ති සීලක්ඛන්ධාදිධම්මකායසම්පත්තියා රූපකායසම්පත්තියා ච අනුපමස්ස උපමාරහිතස්ස ඉට්ඨානිට්ඨාදීසු තාදිලක්ඛණසම්පත්තියා තාදිනො බුද්ධස්ස භගවතො ඔරසපුත්තො। පුත්තවචනෙනෙව චෙත්ථ ථෙරෙන සත්ථු අනුජාතභාවදීපනෙන අඤ්ඤා බ්යාකතාති වෙදිතබ්බං।
cen:සිරිවඩ්ඪත්ථෙරගාථාවණ්ණනා නිට්ඨිතා।
sub:2:ඛදිරවනියත්ථෙරගාථාවණ්ණනා
bod:<b>චාලෙ උපචාලෙ</b>ති ආයස්මතො ඛදිරවනියරෙවතත්ථෙරස්ස ගාථා। කා උප්පති? අයං කිර පදුමුත්තරස්ස භගවතො කාලෙ හංසවතීනගරෙ තිත්ථනාවිකකුලෙ නිබ්බත්තිත්වා මහාගඞ්ගාය පයාගතිත්ථෙ තිත්ථනාවාකම්මං කරොන්තො එකදිවසං සසාවකසඞ්ඝං භගවන්තං ගඞ්ගාතීරං උපගතං දිස්වා පසන්නමානසො නාවාසඞ්ඝාටං යොජෙත්වා මහන්තෙන පූජාසක්කාරෙන පරතීරං පාපෙත්වා අඤ්ඤතරං භික්ඛුං සත්ථාරා ආරඤ්ඤකානං අග්ගට්ඨානෙ ඨපියමානං දිස්වා තදත්ථං පත්ථනං පට්ඨපෙත්වා භගවතො භික්ඛුසඞ්ඝස්ස ච මහාදානං පවත්තෙසි। භගවා ච තස්ස පත්ථනාය අවජ්ඣභාවං බ්යාකාසි। සො තතො පට්ඨාය තත්ථ තත්ථ විවට්ටූපනිස්සයං කුසලං කත්වා <pb M=1.136/> දෙවමනුස්සෙසු සංසරන්තො ඉමස්මිං බුද්ධුප්පාදෙ මගධරට්ඨෙ නාලකගාමෙ රූපසාරියා බ්රාහ්මණියා කුච්ඡිස්මිං නිබ්බත්ති। තං වයප්පත්තං මාතාපිතරො ඝරබන්ධනෙන බන්ධිතුකාමා ජාතා। සො <pb P=1.116/> සාරිපුත්තත්ථෙරස්ස පබ්බජිතභාවං සුත්වා “මය්හං ජෙට්ඨභාතා අය්යො උපතිස්සො ඉමං විභවං ඡඩ්ඩෙත්වා පබ්බජිතො, තෙන වන්තං ඛෙළපිණ්ඩං කථාහං පච්ඡා ගිලිස්සාමී”ති ජාතසංවෙගො පාසං අනුපගච්ඡනකමිගො විය ඤාතකෙ වඤ්චෙත්වා හෙතුසම්පත්තියා චොදියමානො භික්ඛූනං සන්තිකං ගන්ත්වා ධම්මසෙනාපතිනො කනිට්ඨභාවං නිවෙදෙත්වා අත්තනො පබ්බජ්ජාය ඡන්දං ආරොචෙසි। භික්ඛූ තං පබ්බාජෙත්වා පරිපුණ්ණවීසතිවස්සං උපසම්පාදෙත්වා <pb V=1.115/> කම්මට්ඨානෙ නියොජෙසුං। සො කම්මට්ඨානං ගහෙත්වා ඛදිරවනං පවිසිත්වා, “අරහත්තං පත්වා භගවන්තං ධම්මසෙනාපතිඤ්ච පස්සිස්සාමී”ති ඝටෙන්තො වායමන්තො ඤාණස්ස පරිපාකගතත්තා නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.1.628-643) –
gax:“ගඞ්ගා භාගීරථී නාම, හිමවන්තා පභාවිතා।
gae:කුතිත්ථෙ නාවිකො ආසිං, ඔරිමෙ ච තරිං අහං॥
gax:“පදුමුත්තරො නායකො, සම්බුද්ධො ද්විපදුත්තමො।
gae:වසීසතසහස්සෙහි, ගඞ්ගාතීරමුපාගතො॥
gax:“බහූ නාවා සමානෙත්වා, වඩ්ඪකීහි සුසඞ්ඛතං।
gae:නාවාය ඡදනං කත්වා, පටිමානිං නරාසභං॥
gax:“ආගන්ත්වාන ච සම්බුද්ධො, ආරූහි තඤ්ච නාවකං।
gae:වාරිමජ්ඣෙ ඨිතො සත්ථා, ඉමා ගාථා අභාසථ॥
gax:“යො සො තාරෙසි සම්බුද්ධං, සඞ්ඝඤ්චාපි අනාසවං।
gae:තෙන චිත්තප්පසාදෙන, දෙවලොකෙ රමිස්සති॥
gax:“නිබ්බත්තිස්සති තෙ බ්යම්හං, සුකතං නාවසණ්ඨිතං।
gae:ආකාසෙ පුප්ඵඡදනං, ධාරයිස්සති සබ්බදා॥
gax:“අට්ඨපඤ්ඤාසකප්පම්හි, තාරකො නාම ඛත්තියො।
gae:චාතුරන්තො විජිතාවී, චක්කවත්තී භවිස්සති॥
gax:“සත්තපඤ්ඤාසකප්පම්හි <pb M=1.137/>, චම්මකො නාම ඛත්තියො।
gae:උග්ගච්ඡන්තොව සූරියො, ජොතිස්සති මහබ්බලො॥
gax:“කප්පසතසහස්සම්හි, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“තිදසා සො චවිත්වාන, මනුස්සත්තං ගමිස්සති।
gae:රෙවතො නාම නාමෙන, බ්රහ්මබන්ධු භවිස්සති॥
gax:“අගාරා නික්ඛමිත්වාන, සුක්කමූලෙන චොදිතො।
gae:ගොතමස්ස භගවතො, සාසනෙ පබ්බජිස්සති॥
gax:“සො පච්ඡා පබ්බජිත්වාන, යුත්තයොගො විපස්සකො।
gae:සබ්බාසවෙ පරිඤ්ඤාය, නිබ්බායිස්සතිනාසවො॥
gax:“වීරියං මෙ ධුරධොරය්හං, යොගක්ඛෙමාධිවාහනං।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“සතසහස්සෙ කතං කම්මං, ඵලං දස්සෙසි මෙ ඉධ।
gae:සුමුත්තො සරවෙගොව, කිලෙසෙ ඣාපයී මම॥
gax:“තතො <pb V=1.116/> මං වනනිරතං, දිස්වා ලොකන්තගූ මුනි।
gae:වනවාසිභික්ඛූනග්ගං, පඤ්ඤපෙසි මහාමති॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො පන හුත්වා ථෙරො සත්ථාරං ධම්මසෙනාපතිඤ්ච වන්දිතුං සෙනාසනං සංසාමෙත්වා පත්තචීවරමාදාය අනුපුබ්බෙන සාවත්ථිං පත්වා ජෙතවනං පවිසිත්වා සත්ථාරං ධම්මසෙනාපතිඤ්ච වන්දිත්වා කතිපාහං ජෙතවනෙ විහාසි <pb P=1.117/>। අථ නං සත්ථා අරියගණමජ්ඣෙ නිසින්නො ආරඤ්ඤකානං භික්ඛූනං අග්ගට්ඨානෙ ඨපෙසි – “එතදග්ගං, භික්ඛවෙ, මම සාවකානං භික්ඛූනං ආරඤ්ඤකානං යදිදං රෙවතො ඛදිරවනියො”ති (අ॰ නි॰ 1.198, 203)। සො අපරභාගෙ අත්තනො ජාතගාමං ගන්ත්වා “චාලා, උපචාලා, සීසූපචාලා”ති තිස්සන්නං භගිනීනං පුත්තෙ “චාලා, උපචාලා, සීසූපචාලා”ති තයො භාගිනෙය්යෙ ආනෙත්වා පබ්බාජෙත්වා කම්මට්ඨානෙ නියොජෙසි। තෙ කම්මට්ඨානං අනුයුත්තා විහරන්ති। තස්මිඤ්ච සමයෙ ථෙරස්ස කොචිදෙව ආබාධො උප්පන්නො। තං <pb M=1.138/> සුත්වා සාරිපුත්තත්ථෙරො රෙවතං “ගිලානපුච්ඡනං අධිගමපුච්ඡනඤ්ච කරිස්සාමී”ති උපගච්ඡි। රෙවතත්ථෙරො ධම්මසෙනාපතිං දූරතොව ආගච්ඡන්තං දිස්වා තෙසං සාමණෙරානං සතුප්පාදනවසෙන ඔවදන්තො <b>“චාලෙ උපචාලෙ”</b>ති ගාථං අභාසි।
bod:42:තත්ථ <b>චාලෙ උපචාලෙ සීසූපචාලෙ</b>ති තෙසං ආලපනං। “චාලා, උපචාලා, සීසූපචාලා”ති හි ඉත්ථිලිඞ්ගවසෙන ලද්ධනාමා තෙ තයො දාරකා පබ්බජිතාපි තථා වොහරීයන්ති। “‘චාලී, උපචාලී, සීසූපචාලී’ති තෙසං නාම”න්ති ච වදන්ති। යදත්ථං “චාලා”තිආදිනා ආමන්තනං කතං, තං දස්සෙන්තො <b>“පතිස්සතා නු ඛො විහරථා”</b>ති වත්වා තත්ථ කාරණමාහ <b>“ආගතො වො වාලං විය වෙධී”</b>ති। <b>පතිස්සතා</b>ති පතිස්සතිකා। <b>ඛො</b>ති අවධාරණෙ। <b>ආගතො</b>ති ආගච්ඡි। <b>වො</b>ති තුම්හාකං। <b>වාලං විය වෙධී</b>ති වාලවෙධී විය, අයඤ්හෙත්ථ සඞ්ඛෙපත්ථො – තික්ඛජවනනිබ්බෙධිකපඤ්ඤතාය වාලවෙධිරූපො සත්ථුකප්පො තුම්හාකං මාතුලත්ථෙරො ආගතො, තස්මා සමණසඤ්ඤං උපට්ඨපෙත්වා සතිසම්පජඤ්ඤයුත්තා එව හුත්වා විහරථ, “යථාධිගතෙ විහාරෙ අප්පමත්තා භවථා”ති।
bod:තං සුත්වා තෙ සාමණෙරා ධම්මසෙනාපතිස්ස පච්චුග්ගමනාදිවත්තං කත්වා උභින්නං මාතුලත්ථෙරානං පටිසන්ථාරවෙලායං නාතිදූරෙ සමාධිං සමාපජ්ජිත්වා නිසීදිංසු। ධම්මසෙනාපති රෙවතත්ථෙරෙන සද්ධිං පටිසන්ථාරං කත්වා උට්ඨායාසනා තෙ සාමණෙරෙ උපසඞ්කමි, තෙ තථාකාලපරිච්ඡෙදස්ස කතත්තා ථෙරෙ උපසඞ්කමන්තෙ එව උට්ඨහිත්වා වන්දිත්වා අට්ඨංසු। ථෙරො “කතරකතරවිහාරෙන විහරථා”ති පුච්ඡිත්වා <pb V=1.117/> <pb P=1.118/> තෙහි “ඉමාය ඉමායා”ති වුත්තෙ “දාරකෙපි නාම එවං විනෙන්තො මය්හං භාතිකො පච්චපාදි වත ධම්මස්ස අනුධම්ම”න්ති ථෙරං පසංසන්තො පක්කාමි।
cen:ඛදිරවනියත්ථෙරගාථාවණ්ණනා නිට්ඨිතා।
sub:3:සුමඞ්ගලත්ථෙරගාථාවණ්ණනා
bod:<b>සුමුත්තිකො</b>ති <pb M=1.139/> ආයස්මතො සුමඞ්ගලත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො සිද්ධත්ථස්ස භගවතො කාලෙ රුක්ඛදෙවතා හුත්වා නිබ්බත්ති। සො එකදිවසං සත්ථාරං න්හායිත්වා එකචීවරං ඨිතං දිස්වා සොමනස්සප්පත්තො හුත්වා අප්ඵොටෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියා අවිදූරෙ අඤ්ඤතරස්මිං ගාමකෙ තාදිසෙන කම්මනිස්සන්දෙන දලිද්දකුලෙ නිබ්බත්ති। තස්ස <b>සුමඞ්ගලො</b>ති නාමං අහොසි। සො වයප්පත්තො ඛුජ්ජකාසිතනඞ්ගලකුද්දාලපරික්ඛාරො හුත්වා කසියා ජීවති। සො එකදිවසං රඤ්ඤා පසෙනදිකොසලෙන භගවතො භික්ඛුසඞ්ඝස්ස ච මහාදානෙ පවත්තියමානෙ දානොපකරණානි ගහෙත්වා ආගච්ඡන්තෙහි මනුස්සෙහි සද්ධිං දධිඝටං ගහෙත්වා ආගතො භික්ඛූනං සක්කාරසම්මානං දිස්වා “ඉමෙ සමණා සක්යපුත්තියා සුඛුමවත්ථසුනිවත්ථා සුභොජනානි භුඤ්ජිත්වා නිවාතෙසු සෙනාසනෙසු විහරන්ති, යංනූනාහම්පි පබ්බජෙය්ය”න්ති චින්තෙත්වා, අඤ්ඤතරං මහාථෙරං උපසඞ්කමිත්වා අත්තනො පබ්බජ්ජාධිප්පායං නිවෙදෙසි। සො තං කරුණායන්තො පබ්බාජෙත්වා කම්මට්ඨානං ආචික්ඛි। සො අරඤ්ඤෙ විහරන්තො එකවිහාරෙ නිබ්බින්නො උක්කණ්ඨිතො හුත්වා, විබ්භමිතුකාමො ඤාතිගාමං ගච්ඡන්තො අන්තරාමග්ගෙ කච්ඡං බන්ධිත්වා ඛෙත්තං කසන්තෙ කිලිට්ඨවත්ථනිවත්ථෙ සමන්තතො රජොකිණ්ණසරීරෙ වාතාතපෙන ඵුස්සන්තෙ කස්සකෙ දිස්වා, “මහන්තං වතිමෙ සත්තා ජීවිකනිමිත්තං දුක්ඛං පච්චනුභොන්තී”ති <pb P=1.119/> සංවෙගං පටිලභි। ඤාණස්ස පරිපාකං ගතත්තා යථාගහිතං කම්මට්ඨානං උපට්ඨාසි। සො අඤ්ඤතරං රුක්ඛමූලං උපගන්ත්වා විවෙකං ලභිත්වා යොනිසො මනසිකරොන්තො විපස්සනං වඩ්ඪෙත්වා මග්ගපටිපාටියා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.11-19) –
gax:“අත්ථදස්සී ජිනවරො, ලොකජෙට්ඨො නරාසභො।
gae:විහාරා අභිනික්ඛම්ම, තළාකං උපසඞ්කමි॥
gax:“න්හාත්වා පිත්වා ච සම්බුද්ධො, උත්තරිත්වෙකචීවරො।
gae:අට්ඨාසි භගවා තත්ථ, විලොකෙන්තො දිසොදිසං॥
gax:“භවනෙ <pb M=1.140/> <pb V=1.118/> උපවිට්ඨොහං, අද්දසං ලොකනායකං।
gae:හට්ඨො හට්ඨෙන චිත්තෙන, අප්ඵොටෙසිං අහං තදා॥
gax:“සතරංසිංව ජොතන්තං, පභාසන්තංව කඤ්චනං।
gae:නච්චගීතෙ පයුත්තොහං, පඤ්චඞ්ගතූරියම්හි ච॥
gax:“යං යං යොනුපපජ්ජාමි, දෙවත්තං අථ මානුසං।
gae:සබ්බෙ සත්තෙ අභිභොමි, විපුලො හොති මෙ යසො॥
gax:“නමො තෙ පුරිසාජඤ්ඤ, නමො තෙ පුරිසුත්තම।
gae:අත්තානං තොසයිත්වාන, පරෙ තොසෙසි ත්වං මුනි॥
gax:“පරිග්ගහෙ නිසීදිත්වා, හාසං කත්වාන සුබ්බතෙ।
gae:උපට්ඨහිත්වා සම්බුද්ධං, තුසිතං උපපජ්ජහං॥
gax:“සොළසෙතො කප්පසතෙ, ද්විනවඑකචින්තිතා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සම්පත්තිං අත්තනො දුක්ඛවිමුත්තිඤ්ච කිත්තනවසෙන උදානං උදානෙන්තො <b>“සුමුත්තිකො”</b>තිආදිමාහ।
bod:43:තත්ථ <b>සුමුත්තිකො</b>ති සුන්දරා අච්චන්තිකතාය අපුනබ්භවිකා මුත්ති එතස්සාති සුමුත්තිකො। තස්ස පන විමුත්තියා පාසංසියතාය අච්ඡරියතාය ච අප්ඵොටෙන්තො ආහ <b>“සුමුත්තිකො”</b>ති। පුන තත්ථ විමුත්තියං අත්තනො පසාදස්ස දළ්හභාවං දස්සෙන්තො <b>“සාහු සුමුත්තිකොම්හී”</b>ති ආහ। “සාධු සුට්ඨු මුත්තිකො වතම්හී”ති අත්ථො। “කුතො පනායං සුමුත්තිකතා”ති? කාමඤ්චායං ථෙරො සබ්බස්මාපි වට්ටදුක්ඛතො සුවිමුත්තො, අත්තනො පන තාව උපට්ඨිතං අතිවිය අනිට්ඨභූතං දුක්ඛං දස්සෙන්තො <b>“තීහි ඛුජ්ජකෙහී”</b>තිආදිමාහ। තත්ථ <b>ඛුජ්ජකෙහී</b>ති ඛුජ්ජසභාවෙහි, ඛුජ්ජාකාරෙහි වා। නිස්සක්කවචනඤ්චෙතං මුත්තසද්දාපෙක්ඛාය। කස්සකො හි අඛුජ්ජොපි සමානො තීසු ඨානෙසු අත්තානං ඛුජ්ජං කත්වා දස්සෙති ලායනෙ කසනෙ කුද්දාලකම්මෙ ච। යො හි පන කස්සකො ලායනාදීනි කරොති <pb M=1.141/>, තානිපි අසිතාදීනි කුටිලාකාරතො ඛුජ්ජකානීති වුත්තං “තීහි ඛුජ්ජකෙහී”ති।
bod:ඉදානි තානි සරූපතො දස්සෙන්තො <b>“අසිතාසු මයා, නඞ්ගලාසු මයා, ඛුද්දකුද්දාලාසු මයා”</b>ති ආහ। තත්ථ <b>අසිතාසු මයා</b>ති ලවිත්තෙහි මයා මුත්තන්ති අත්ථො। නිස්සක්කෙ චෙතං භුම්මවචනං। සෙසෙසුපි එසෙව නයො। අපරෙ පන <b>“අසිතාසු මයා</b>ති ලවිත්තෙහි කරණභූතෙහි මයා ඛුජ්ජිත”න්ති වදන්ති। තෙසං මතෙන කරණත්ථෙ හෙතුම්හි වා භුම්මවචනං। <b>“නඞ්ගලාසූ”</b>ති ලිඞ්ගවිපල්ලාසං <pb V=1.119/> කත්වා වුත්තං, නඞ්ගලෙහි කසිරෙහීති අත්ථො। අත්තනා වළඤ්ජිතකුද්දාලස්ස සභාවතො වළඤ්ජනෙන වා අප්පකතාය වුත්තං “ඛුද්දකුද්දාලාසූ”ති “කුණ්ඨකුද්දාලාසූ”තිපි <pb P=1.120/> පාළි। වළඤ්ජනෙනෙව අතිඛිණඛණිත්තෙසූති අත්ථො। <b>ඉධමෙවා</b>ති <b>ම</b>-කාරො පදසන්ධිකරො। <b>අථ වාපී</b>ති <b>වා</b>-සද්දො නිපාතමත්තං। ගාමකෙ ඨිතත්තා තානි අසිතාදීනි කිඤ්චාපි ඉධෙව මම සමීපෙයෙව, තථාපි අලමෙව හොතීති අත්ථො। තුරිතවසෙන චෙතං ආමෙඩිතවචනං। <b>ඣායා</b>ති ඵලසමාපත්තිජ්ඣානවසෙන දිට්ඨධම්මසුඛවිහාරත්ථං දිබ්බවිහාරාදිවසෙන ච ඣාය। <b>සුමඞ්ගලා</b>ති අත්තානං ආලපති। ඣානෙ පන ආදරදස්සනත්ථං ආමෙඩිතං කතං। <b>අප්පමත්තො විහරා</b>ති සතිපඤ්ඤාවෙපුල්ලප්පත්තියා සබ්බත්ථකමෙව අප්පමත්තොසි ත්වං, තස්මා ඉදානි සුඛං විහර, සුමඞ්ගල। කෙචි පන “අරහත්තං අප්පත්වා එව විපස්සනාය වීථිපටිපන්නාය සාසනෙ සඤ්ජාතාභිරතියා යථානුභූතං ඝරාවාසදුක්ඛං ජිගුච්ඡන්තො ථෙරො ඉමං ගාථං වත්වා පච්ඡා විපස්සනං වඩ්ඪෙත්වා අරහත්තං පාපුණී”ති වදන්ති। තෙසං මතෙන “ඣාය අප්පමත්තො විහරා”ති පදානං අත්ථො විපස්සනාමග්ගවසෙනපි යුජ්ජති එව।
cen:සුමඞ්ගලත්ථෙරගාථාවණ්ණනා නිට්ඨිතා।
sub:4:සානුත්ථෙරගාථාවණ්ණනා
bod:<b>මතං</b> <pb M=1.142/> <b>වා අම්ම රොදන්තී</b>ති ආයස්මතො සානුත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො චතුනවුතෙ කප්පෙ සිද්ධත්ථස්ස භගවතො හත්ථපාදධොවනමුඛවික්ඛාලනානං අත්ථාය උදකං උපනෙසි। සත්ථා හි භොජනකාලෙ හත්ථපාදෙ ධොවිතුකාමො අහොසි। සො සත්ථු ආකාරං සල්ලක්ඛෙත්වා උදකං උපනෙසි। භගවා හත්ථපාදෙ ධොවිත්වා භුඤ්ජිත්වා මුඛං වික්ඛාලෙතුකාමො අහොසි। සො තම්පි <pb P=1.121/> ඤත්වා මුඛොදකං උපනෙසි। සත්ථා මුඛං වික්ඛාලෙත්වා මුඛධොවනකිච්චං නිට්ඨාපෙසි। එවං භගවා අනුකම්පං උපාදාය තෙන කරීයමානං වෙය්යාවච්චං සාදියි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස උපාසකස්ස ගෙහෙ පටිසන්ධිං ගණ්හි। තස්මිං ගබ්භගතෙයෙව පිතා පවාසං ගතො, උපාසිකා දසමාසච්චයෙන පුත්තං විජායිත්වා <b>සානූ</b>තිස්ස නාමං අකාසි। තස්මිං අනුක්කමෙන වඩ්ඪන්තෙ සත්තවස්සිකංයෙව නං භික්ඛූනං සන්තිකෙ පබ්බාජෙසි, “එවමයං අනන්තරායො වඩ්ඪිත්වා අච්චන්තසුඛභාගී භවිස්සතී”ති। “සො සානුසාමණෙරො”ති පඤ්ඤාතො පඤ්ඤවා වත්තසම්පන්නො බහුස්සුතො <pb V=1.120/> ධම්මකථිකො සත්තෙසු මෙත්තජ්ඣාසයො හුත්වා දෙවමනුස්සානං පියො අහොසි මනාපොති සබ්බං සානුසුත්තෙ ආගතනයෙන වෙදිතබ්බං।
bod:තස්ස අතීතජාතියං මාතා යක්ඛයොනියං නිබ්බත්ති। තං යක්ඛා “සානුත්ථෙරස්ස අයං මාතා”ති ගරුචිත්තිකාරබහුලා හුත්වා මානෙන්ති। එවං ගච්ඡන්තෙ කාලෙ පුථුජ්ජනභාවස්ස ආදීනවං විභාවෙන්තං විය එකදිවසං සානුස්ස යොනිසො මනසිකාරාභාවා අයොනිසො උම්මුජ්ජන්තස්ස විබ්භමිතුකාමතාචිත්තං උප්පජ්ජි। තං තස්ස යක්ඛිනිමාතා ඤත්වා මනුස්සමාතුයා ආරොචෙසි – “තව පුත්තො, සානු, ‘විබ්භමිස්සාමී’ති චිත්තං උප්පාදෙසි, තස්මා ත්වං –
gax:“සානුං පබුද්ධං වජ්ජාසි, යක්ඛානං වචනං ඉදං।
gae:මාකාසි පාපකං කම්මං, ආවි වා යදි වා රහො॥
gax:“සචෙ <pb M=1.143/> ත්වං පාපකං කම්මං, කරිස්සසි කරොසි වා।
gae:න තෙ දුක්ඛා පමුත්යත්ථි, උප්පච්චාපි පලායතො”ති॥ (සං॰ නි॰ 1.239; ධ॰ ප॰ අට්ඨ॰ 2.325 සානුසාමණෙරවත්ථු) –
uni:එවං භණාහී”ති। එවඤ්ච පන වත්වා යක්ඛිනිමාතා තත්ථෙවන්තරධායි। මනුස්සමාතා පන තං සුත්වා පරිදෙවසොකසමාපන්නා චෙතොදුක්ඛසමප්පිතා අහොසි। අථ සානුසාමණෙරො පුබ්බණ්හසමයං නිවාසෙත්වා <pb P=1.122/> පත්තචීවරමාදාය මාතු සන්තිකං උපගතො මාතරං රොදමානං දිස්වා “අම්ම, කිං නිස්සාය රොදසී”ති වත්වා “තං නිස්සායා”ති ච වුත්තො මාතු <b>“මතං වා, අම්ම, රොදන්ති, යො වා ජීවං න දිස්සතී”</b>ති ගාථං අභාසි।
bod:44:තස්සත්ථො – <b>“අම්ම,</b> රොදන්තා නාම ඤාතකා මිත්තා වා අත්තනො ඤාතකං මිත්තං වා <b>මතං</b> උද්දිස්ස <b>රොදන්ති</b> පරලොකං ගතත්තා, <b>යො වා</b> ඤාතකො මිත්තො වා <b>ජීවං</b> ජීවන්තො දෙසන්තරං පක්කන්තතාය ච <b>න දිස්සති,</b> තං වා උද්දිස්ස රොදන්ති, උභයම්පෙතං මයි න විජ්ජති, එවං සන්තෙ <b>ජීවන්තං</b> ධරමානං <b>මං</b> පුරතො ඨිතං <b>පස්සන්තී; කස්මා, අම්ම, රොදසි?</b>මං උද්දිස්ස තව රොදනස්ස කාරණමෙව නත්ථී”ති।
bod:තං සුත්වා තස්ස මාතා “මරණඤ්හෙතං, භික්ඛවෙ, යො සික්ඛං පච්චක්ඛාය හීනායාවත්තතී”ති (ම॰ නි॰ 3.63) සුත්තපදානුසාරෙන උප්පබ්බජනං අරියස්ස විනයෙ මරණන්ති දස්සෙන්තී –
gax:“මතං <pb V=1.121/> වා පුත්ත රොදන්ති, යො වා ජීවං න දිස්සති।
gae:යො ච කාමෙ චජිත්වාන, පුනරාගච්ඡතෙ ඉධ॥
gax:“තං වාපි පුත්ත රොදන්ති, පුන ජීවං මතො හි සො।
gae:කුක්කුළා උබ්භතො තාත, කුක්කුළං පතිතුමිච්ඡසී”ති॥ (සං॰ නි॰ 1.239; ධ॰ ප॰ අට්ඨ॰ 2.සානුසාමණෙරවත්ථු) –
uni:ගාථාද්වයං අභාසි।
bod:තත්ථ <b>කාමෙ චජිත්වානා</b>ති නෙක්ඛම්මජ්ඣාසයෙන වත්ථුකාමෙ පහාය, තඤ්ච කිලෙසකාමස්ස තදඞ්ගප්පහානවසෙන වෙදිතබ්බං। පබ්බජ්ජා හෙත්ථ කාමපරිච්චාගො අධිප්පෙතො।<b> පුනරාගච්ඡතෙ ඉධා</b>ති ඉධ ගෙහෙ පුනදෙව ආගච්ඡති, හීනායාවත්තනං සන්ධාය වදති। <b>තං වාපී</b>ති යො පබ්බජිත්වා විබ්භමති <pb M=1.144/>, තං වාපි පුග්ගලං මතං වියමාදිසියො රොදන්ති। කස්මාති චෙ? <b>පුන ජීවං මතො හි සො</b>ති විබ්භමනතො පච්ඡා යො ජීවන්තො, සො ගුණමරණෙන අත්ථතො මතොයෙව। ඉදානිස්ස සවිසෙසසංවෙගං ජනෙතුං <b>“කුක්කුළා”</b>තිආදි වුත්තං। තස්සත්ථො – “අහොරත්තං ආදිත්තං විය හුත්වා ඩහනට්ඨෙන කුක්කුළනිරයසදිසත්තා <b>කුක්කුළා</b> <pb P=1.123/> ගිහිභාවා අනුකම්පන්තියා මයා <b>උබ්භතො</b> උද්ධතො, <b>තාත</b> සානු, <b>කුක්කුළං පතිතුං ඉච්ඡසි</b> පතිතුකාමොසී”ති।
bod:තං සුත්වා සානුසාමණෙරො සංවෙගජාතො හුත්වා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.25-29) –
gax:“භුඤ්ජන්තං සමණං දිස්වා, විප්පසන්නමනාවිලං।
gae:ඝටෙනොදකමාදාය, සිද්ධත්ථස්ස අදාසහං॥
gax:“නිම්මලො හොමහං අජ්ජ, විමලො ඛීණසංසයො।
gae:භවෙ නිබ්බත්තමානස්ස, ඵලං නිබ්බත්තතෙ සුභං॥
gax:“චතුන්නවුතිතො කප්පෙ, උදකං යමදාසහං।
gae:දුග්ගතිං නාභිජානාමි, දකදානස්සිදං ඵලං॥
gax:“එකසට්ඨිම්හිතො කප්පෙ, එකොව විමලො අහු।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.122/> පන පත්වා ථෙරො ඉමිස්සා ගාථාය වසෙන “මය්හං විපස්සනාරම්භො අරහත්තප්පත්ති ච ජාතා”ති උදානවසෙන තමෙව ගාථං පච්චුදාහාසි।
cen:සානුත්ථෙරගාථාවණ්ණනා නිට්ඨිතා।
sub:5:රමණීයවිහාරිත්ථෙරගාථාවණ්ණනා
bod:<b>යථාපි</b> <pb M=1.145/> <b>භද්දො ආජඤ්ඤො</b>ති ආයස්මතො රමණීයවිහාරිත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ පුඤ්ඤානි උපචිනන්තො ඉතො එකනවුතෙ කප්පෙ විපස්සිං භගවන්තං දිස්වා පසන්නමානසො පඤ්චපතිට්ඨිතෙන වන්දිත්වා කොරණ්ඩපුප්ඵෙහි පූජං අකාසි। සො තෙන පුඤ්ඤකම්මෙන දෙවෙසු නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ අඤ්ඤතරස්ස සෙට්ඨිස්ස පුත්තො හුත්වා නිබ්බත්තො යොබ්බනමදෙන කාමෙසු මුච්ඡං ආපන්නො විහරති। සො එකදිවසං අඤ්ඤතරං පාරදාරිකං රාජපුරිසෙහි විවිධා කම්මකාරණා කරීයමානං දිස්වා සංවෙගජාතො සත්ථු සන්තිකෙ ධම්මං සුත්වා පබ්බජි। පබ්බජිතො ච රාගචරිතතාය නිච්චකාලං සුසම්මට්ඨං පරිවෙණං සූපට්ඨිතං පානීයපරිභොජනීයං සුපඤ්ඤතං මඤ්චපීඨං කත්වා විහරති। තෙන සො <b>රමණීයවිහාරී</b>ත්වෙව පඤ්ඤායිත්ථ।
bod:සො රාගුස්සන්නතාය අයොනිසො මනසි කරිත්වා සඤ්චෙතනිකං සුක්කවිස්සට්ඨිආපත්තිං ආපජ්ජිත්වා, “ධිරත්ථු, මං එවංභූතො සද්ධාදෙය්යං <pb P=1.124/> භුඤ්ජෙය්ය”න්ති විප්පටිසාරී හුත්වා “විබ්භමිස්සාමී”ති ගච්ඡන්තො අන්තරාමග්ගෙ රුක්ඛමූලෙ නිසීදි, තෙන ච මග්ගෙන සකටෙසු ගච්ඡන්තෙසු එකො සකටයුත්තො ගොණො පරිස්සමන්තො විසමට්ඨානෙ ඛලිත්වා පති, තං සාකටිකා යුගතො මුඤ්චිත්වා තිණොදකං දත්වා පරිස්සමං විනොදෙත්වා පුනපි ධුරෙ යොජෙත්වා අගමංසු। ථෙරො තං දිස්වා – “යථායං ගොණො සකිං ඛලිත්වාපි උට්ඨාය සකිං ධුරං වහති, එවං මයාපි කිලෙසවසෙන සකිං ඛලිතෙනාපි වුට්ඨාය සමණධම්මං කාතුං වට්ටතී”ති යොනිසො උම්මුජ්ජන්තො නිවත්තිත්වා උපාලිත්ථෙරස්ස අත්තනො පවත්තිං ආචික්ඛිත්වා තෙන වුත්තවිධිනා ආපත්තිතො වුට්ඨහිත්වා සීලං පාකතිකං කත්වා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.35-39) –
gax:“අක්කන්තඤ්ච පදං දිස්වා, චක්කාලඞ්කාරභූසිතං।
gae:පදෙනානුපදං යන්තො, විපස්සිස්ස මහෙසිනො॥
gax:“කොරණ්ඩං <pb M=1.146/> <pb V=1.123/> පුප්ඵිතං දිස්වා, සමූලං පූජිතං මයා।
gae:හට්ඨො හට්ඨෙන චිත්තෙන, අවන්දිං පදමුත්තමං॥
gax:“එකනවුතිතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“සත්තපඤ්ඤාසකප්පම්හි, එකො වීතමලො අහුං।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා විමුත්තිසුඛං අනුභවන්තො අත්තනො පුබ්බභාගපටිපත්තියා සද්ධිං අරියධම්මාධිගමනදීපනිං <b>“යථාපි භද්දො ආජඤ්ඤො, ඛලිත්වා පතිතිට්ඨතී”</b>ති ගාථං අභාසි।
bod:45:තත්ථ <b>ඛලිත්වා</b>ති පක්ඛලිත්වා। <b>පතිතිට්ඨතී</b>ති පතිට්ඨහති, පුනදෙව යථාඨානෙ තිට්ඨති। <b>එව</b>න්ති යථා භද්දො උසභාජානීයො භාරං වහන්තො පරිස්සමප්පත්තො විසමට්ඨානං ආගම්ම එකවාරං පක්ඛලිත්වා පතිතො න තත්තකෙන ධුරං ඡඩ්ඩෙති, ථාමජවපරක්කමසම්පන්නතාය පන ඛලිත්වාපි පතිතිට්ඨති, අත්තනො සභාවෙනෙව ඨත්වා භාරං වහති, එවං කිලෙසපරිස්සමප්පත්තො කිරියාපරාධෙන ඛලිත්වා තං ඛලිතං ථාමවීරියසම්පත්තිතාය පටිපාකතිකං කත්වා මග්ගසම්මාදිට්ඨියා <b>දස්සනසම්පන්නං,</b> තතො එව <b>සම්මාසම්බුද්ධස්ස</b> සවනන්තෙ අරියාය ජාතියා ජාතතාය <b>සාවකං,</b> තස්ස උරෙ වායාමජනිතාභිජාතිතාය ඔරසං <pb P=1.125/> පුත්තං භද්දාජානීයසදිසකිච්චතාය ආජානීයන්ති ච මං ධාරෙථ උපධාරෙථාති අත්ථො।
cen:රමණීයවිහාරිත්ථෙරගාථාවණ්ණනා නිට්ඨිතා।
sub:6:සමිද්ධිත්ථෙරගාථාවණ්ණනා
bod:<b>සද්ධායාහං</b> <pb M=1.147/> <b>පබ්බජිතො</b>ති ආයස්මතො සමිද්ධිත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කත්තාධිකාරො තත්ථ තත්ථ පුඤ්ඤානි උපචිනන්තො ඉතො චතුනවුතෙ කප්පෙ සිද්ධත්ථං භගවන්තං පස්සිත්වා පසන්නමානසො සවණ්ටානි පුප්ඵානි කණ්ණිකබද්ධානි ගහෙත්වා පූජෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා සුගතීසුයෙව පරිවත්තෙන්තො ඉමස්මිං බුද්ධුප්පාදෙ රාජගහෙ කුලගෙහෙ නිබ්බත්ති। තස්ස ජාතකාලතො පට්ඨාය තං කුලං ධනධඤ්ඤාදීහි වඩ්ඪි, අත්තභාවො චස්ස අභිරූපො දස්සනීයො ගුණවා ඉති විභවසමිද්ධියා ච ගුණසමිද්ධියා <pb V=1.124/> ච <b>සමිද්ධී</b>ත්වෙව පඤ්ඤායිත්ථ। සො බිම්බිසාරසමාගමෙ බුද්ධානුභාවං දිස්වා පටිලද්ධසද්ධො පබ්බජිත්වා භාවනාය යුත්තප්පයුත්තො විහරන්තො භගවති තපොදාරාමෙ විහරන්තෙ එකදිවසං එවං චින්තෙසි – “ලාභා වත මෙ සත්ථා අරහං සම්මාසම්බුද්ධො, ස්වාක්ඛාතෙ චාහං ධම්මවිනයෙ පබ්බජිතො, සබ්රහ්මචාරී ච මෙ සීලවන්තො කල්යාණධම්මා”ති। තස්සෙවං චින්තෙන්තස්ස උළාරං පීතිසොමනස්සං උදපාදි। තං අසහන්තො මාරො පාපිමා ථෙරස්ස අවිදූරෙ මහන්තං භෙරවසද්දමකාසි, පථවියා උන්ද්රියනකාලො විය අහොසි। ථෙරො භගවතො තමත්ථං ආරොචෙසි। භගවා “මාරො තුය්හං විචක්ඛුකම්මාය චෙතෙති, ගච්ඡ, භික්ඛු තත්ථ අචින්තෙත්වා විහරාහී”ති ආහ। ථෙරො තත්ථ ගන්ත්වා විහරන්තො නචිරස්සෙව විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.30-34) –
gax:“කණිකාරංව <pb P=1.126/> ජොතන්තං, නිසින්නං පබ්බතන්තරෙ।
gae:ඔභාසෙන්තං දිසා සබ්බා, සිද්ධත්ථං නරසාරථිං॥
gax:“ධනුං අද්වෙජ්ඣං කත්වාන, උසුං සන්නය්හහං තදා।
gae:පුප්ඵං සවණ්ටං ඡෙත්වාන, බුද්ධස්ස අභිරොපයිං॥
gax:“චතුන්නවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකපඤ්ඤාසිතො කප්පෙ, එකො ආසිං ජුතින්ධරො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.148/> පන පත්වා තත්ථෙව විහරන්තස්ස ථෙරස්ස ඛීණාසවභාවං අජානන්තො පුරිමනයෙනෙව මාරො මහන්තං භෙරවසද්දං අකාසි। තං සුත්වා ථෙරො අභීතො අච්ඡම්භී “තාදිසානං මාරානං සතම්පි සහස්සම්පි මය්හං ලොමම්පි න කම්පෙතී”ති අඤ්ඤං බ්යාකරොන්තො <b>“සද්ධායාහං පබ්බජිතො”</b>ති ගාථං අභාසි।
bod:46:තත්ථ <b>සද්ධායා</b>ති ධම්මච්ඡන්දසමුට්ඨානාය කම්මඵලසද්ධාය චෙව රතනත්තයසද්ධාය ච। <b>අහ</b>න්ති අත්තානං නිද්දිසති। <b>පබ්බජිතො</b>ති උපගතො। <b>අගාරස්මා</b>ති ගෙහතො ඝරාවාසතො වා। <b>අනගාරිය</b>න්ති පබ්බජ්ජං, සා හි යංකිඤ්චි කසිවාණිජ්ජාදිකම්මං ‘අගාරස්ස හිත’න්ති අගාරියං නාම, තදභාවතො “අනගාරියා”ති වුච්චති। <b>සති පඤ්ඤා ච මෙ වුඩ්ඪා</b>ති සරණලක්ඛණා සති, පජානනලක්ඛණා පඤ්ඤාති ඉමෙ ධම්මා විපස්සනාක්ඛණතො පට්ඨාය මග්ගපටිපාටියා <pb V=1.125/> යාව අරහත්තා මෙ වුඩ්ඪා වඩ්ඪිතා, න දානි වඩ්ඪෙතබ්බා අත්ථි සතිපඤ්ඤා වෙපුල්ලප්පත්තාති දස්සෙති। <b>චිත්තඤ්ච සුසමාහිත</b>න්ති අට්ඨසමාපත්තිවසෙන චෙව ලොකුත්තරසමාධිවසෙන ච චිත්තං මෙ සුට්ඨු සමාහිතං, න දානි තස්ස සමාධාතබ්බං අත්ථි, සමාධි වෙපුල්ලප්පත්තොති දස්සෙති। තස්මා <b>කාමං කරස්සු රූපානී</b>ති පාපිම මං උද්දිස්ස යානි කානිචි විප්පකාරානි යථාරුචිං කරොහි, තෙහි පන <b>නෙව මං බ්යාධයිස්සසි</b> මම සරීරකම්පනමත්තම්පි කාතුං න සක්ඛිස්සසි, කුතො චිත්තඤ්ඤථත්තං? තස්මා තව කිරියා අප්පටිච්ඡිතපහෙනකං විය න කිඤ්චි අත්ථං සොධෙති, කෙවලං තව චිත්තවිඝාතමත්තඵලාති ථෙරො මාරං තජ්ජෙසි। තං සුත්වා මාරො “ජානාති මං සමණො”ති තත්ථෙවන්තරධායි।
cen:සමිද්ධිත්ථෙරගාථාවණ්ණනා නිට්ඨිතා।
sub:7:උජ්ජයත්ථෙරගාථාවණ්ණනා
bod:<b>නමො</b> <pb P=1.127/> <b>තෙ බුද්ධ වීරත්ථූ</b>ති ආයස්මතො උජ්ජයත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි කරොන්තො ඉතො ද්වානවුතෙ කප්පෙ තිස්සං භගවන්තං පස්සිත්වා පසන්නමානසො කණිකාරපුප්ඵෙහි පූජං අකාසි। සො තෙන පුඤ්ඤකම්මෙන දෙවලොකෙ <pb M=1.149/> නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ අඤ්ඤතරස්ස සොත්තියබ්රාහ්මණස්ස පුත්තො හුත්වා නිබ්බත්ති, <b>උජ්ජයො</b>තිස්ස නාමං අහොසි। සො වයප්පත්තො තිණ්ණං වෙදානං පාරගූ හුත්වා තත්ථ සාරං අපස්සන්තො උපනිස්සයසම්පත්තියා චොදියමානො වෙළුවනං ගන්ත්වා සත්ථු සන්තිකෙ ධම්මං සුත්වා පටිලද්ධසද්ධො පබ්බජිත්වා චරියානුකූලං කම්මට්ඨානං ගහෙත්වා අරඤ්ඤෙ විහරන්තො විපස්සනං වඩ්ඪෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.1-4) –
gax:“කණිකාරං පුප්ඵිතං දිස්වා, ඔචිනිත්වානහං තදා।
gae:තිස්සස්ස අභිරොපෙසිං, ඔඝතිණ්ණස්ස තාදිනො॥
gax:“ද්වෙනවුතෙ ඉතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“පඤ්චතිංසෙ ඉතො කප්පෙ, අරුණපාණීති විස්සුතො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.126/> පන පත්වා සත්ථු සන්තිකං ගන්ත්වා වන්දිත්වා එකමන්තං නිසීදිත්වා භගවතො ථොමනාකාරෙන අඤ්ඤං බ්යාකරොන්තො <b>“නමො තෙ බුද්ධ වීරත්ථූ”</b>ති ගාථං අභාසි।
bod:47:තත්ථ <b>නමො</b>ති පණාමකිත්තනං। <b>තෙ</b>ති පණාමකිරියාය සම්පදානකිත්තනං, තුය්හන්ති අත්ථො। <b>බුද්ධ වීරා</b>ති ච භගවතො ආලපනං। භගවා හි යථා අභිඤ්ඤෙය්යාදිභෙදස්ස අත්ථස්ස අභිඤ්ඤෙය්යාදිභෙදෙන සයම්භූඤාණෙන අනවසෙසතො බුද්ධත්තා “බුද්ධො”ති වුච්චති। එවං පඤ්චන්නම්පි මාරානං අභිප්පමද්දනවසෙන පදහන්තෙන මහතා වීරියෙන සමන්නාගතත්තා “වීරො”ති වුච්චති। <b>අත්ථූ</b>ති හොතු, තස්ස “නමො”ති ඉමිනා සම්බන්ධො। <b>විප්පමුත්තොසි සබ්බධී</b>ති සබ්බෙහි කිලෙසෙහි සබ්බස්මිඤ්ච සඞ්ඛාරගතෙ විප්පමුත්තො විසංයුත්තො අසි භවසි, න තයා කිඤ්චි අවිප්පමුත්තං නාම අත්ථි, යතොහං <b>තුය්හාපදානෙ විහරං, විහරාමි අනාසවො</b>ති තුය්හං තව අපදානෙ ඔවාදෙ <pb P=1.128/> ගතමග්ගෙ පටිපත්තිචරියාය විහරං යථාසත්ති <pb M=1.150/> යථාබලං පටිපජ්ජන්තො කාමාසවාදීනං චතුන්නම්පි ආසවානං සුප්පහීනත්තා අනාසවො විහරාමි, තාදිසස්ස නමො තෙ බුද්ධ-වීරත්ථූති।
cen:උජ්ජයත්ථෙරගාථාවණ්ණනා නිට්ඨිතා।
sub:8:සඤ්ජයත්ථෙරගාථාවණ්ණනා
bod:<b>යතො අහ</b>න්ති ආයස්මතො සඤ්ජයත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ විවට්ටූපනිස්සයං පුඤ්ඤං උපචිනන්තො විපස්සිස්ස භගවතො කාලෙ මහති පූගෙ සංකිත්තිවසෙන වත්ථුං සඞ්ඝරිත්වා රතනත්තයං උද්දිස්ස පුඤ්ඤං කරොන්තො සයං දලිද්දො හුත්වා නෙසං ගණාදීනං පුඤ්ඤකිරියාය බ්යාවටො අහොසි। කාලෙන කාලං භගවන්තං උපසඞ්කමිත්වා වන්දිත්වා පසන්නමානසො භික්ඛූනඤ්ච තං තං වෙය්යාවච්චං අකාසි। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති <b>සඤ්ජයො</b> නාම නාමෙන, සො වයප්පත්තො බ්රහ්මායුපොක්ඛරසාතිආදිකෙ අභිඤ්ඤාතෙ බ්රාහ්මණෙ සාසනෙ අභිප්පසන්නෙ දිස්වා සඤ්ජාතප්පසාදො සත්ථාරං උපසඞ්කමි। තස්ස සත්ථා ධම්මං දෙසෙසි। සො ධම්මං සුත්වා සොතාපන්නො අහොසි। අපරභාගෙ පබ්බජි। පබ්බජන්තො ච ඛුරග්ගෙයෙව ඡළභිඤ්ඤො අහොසී। තෙන වුත්තං <b>අපදානෙ</b> (අප॰ ථෙර 1.10.51-55) –
gax:“විපස්සිස්ස <pb V=1.127/> භගවතො, මහාපූගගණො අහු।
gae:වෙය්යාවච්චකරො ආසිං, සබ්බකිච්චෙසු වාවටො॥
gax:“දෙය්යධම්මො ච මෙ නත්ථි, සුගතස්ස මහෙසිනො।
gae:අවන්දිං සත්ථුනො පාදෙ, විප්පසන්නෙන චෙතසා॥
gax:“එකනවුතිතො කප්පෙ, වෙය්යාවච්චං අකාසහං।
gae:දුග්ගතිං නාභිජානාමි, වෙය්යාවච්චස්සිදං ඵලං॥
gax:“ඉතො <pb M=1.151/> ච අට්ඨමෙ කප්පෙ, රාජා ආසිං සුචින්තිතො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො <pb P=1.129/> පන හුත්වා අඤ්ඤං බ්යාකරොන්තො <b>“යතො අහං පබ්බජිතො”</b>ති ගාථං අභාසි।
bod:48:තත්ථ <b>යතො අහං පබ්බජිතො</b>ති යතො පභුති යතො පට්ඨාය අහං පබ්බජිතො। පබ්බජිතකාලතො පට්ඨාය <b>නාභිජානාමි සඞ්කප්පං, අනරියං දොසසංහිත</b>න්ති රාගාදිදොසසංහිතං තතො එව අනරියං නිහීනං, අරියෙහි වා අනරණීයතාය අනරියෙහි අරණීයතාය ච අනරියං පාපකං ආරම්මණෙ අභූතගුණාදිසඞ්කප්පනතො “සඞ්කප්පො”ති ලද්ධනාමං කාමවිතක්කාදිමිච්ඡාවිතක්කං උප්පාදිතං නාභිජානාමීති, “ඛුරග්ගෙයෙව මයා අරහත්තං පත්ත”න්ති අඤ්ඤං බ්යාකාසි।
cen:සඤ්ජයත්ථෙරගාථාවණ්ණනා නිට්ඨිතා।
sub:9:රාමණෙය්යකත්ථෙරගාථාවණ්ණනා
bod:<b>චිහචිහාභිනදිතෙ</b>ති ආයස්මතො රාමණෙය්යකත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො සිඛිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො භගවන්තං දිස්වා පසන්නමානසො පුප්ඵෙහි පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤානි කත්වා සුගතීසු එව පරිවත්තෙන්තො ඉමස්මිං බුද්ධුප්පාදෙ සාවත්ථියං ඉබ්භකුලෙ නිබ්බත්තිත්වා වයප්පත්තො ජෙතවනපටිග්ගහණෙ සඤ්ජාතප්පසාදො පබ්බජිත්වා චරියානුකූලං කම්මට්ඨානං ගහෙත්වා අරඤ්ඤෙ විහරති। තස්ස අත්තනො සම්පත්තියා පබ්බජිතසාරුප්පාය ච පටිපත්තියා පාසාදිකභාවතො <b>රාමණෙය්යකො</b>ත්වෙව සමඤ්ඤා අහොසි <pb V=1.128/>। අථෙකදිවසං මාරො ථෙරං භිංසාපෙතුකාමො භෙරවසද්දං අකාසි। තං සුත්වා ථෙරො ථිරපකතිතාය <pb M=1.152/> තෙන අසන්තසන්තො “මාරො අය”න්ති ඤත්වා තත්ථ අනාදරං දස්සෙන්තො <b>“චිහචිහාභිනදිතෙ”</b>ති ගාථං අභාසි।
bod:49:තත්ථ <b>චිහචිහාභිනදිතෙ</b>ති චිහචිහාති අභිණ්හං පවත්තසද්දතාය “චිහචිහා”ති ලද්ධනාමානං වට්ටකානං අභිනාදනිමිත්තං, විරවහෙතූති <pb P=1.130/> අත්ථො। <b>සිප්පිකාභිරුතෙහි චා</b>ති සිප්පිකා වුච්චන්ති දෙවකා පරනාමකා ගෙලඤ්ඤෙන ඡාතකිසදාරකාකාරා සාඛාමිගා। “මහාකලන්දකා”ති කෙචි, සිප්පිකානං අභිරුතෙහි මහාවිරවෙහි, හෙතුම්හි චෙතං කරණවචනං, තං හෙතූති අත්ථො। <b>න මෙ තං ඵන්දති චිත්ත</b>න්ති මම චිත්තං න ඵන්දති න චවති। ඉදං වුත්තං හොති – ඉමස්මිං අරඤ්ඤෙ විරවහෙතු සිප්පිකාභිරුතහෙතු විය, පාපිම, තව විස්සරකරණහෙතු මම චිත්තං කම්මට්ඨානතො න පරිපතතීති। තත්ථ කාරණමාහ <b>“එකත්තනිරතඤ්හි මෙ”</b>ති। <b>හි</b>-සද්දො හෙතු අත්ථො, යස්මා මම චිත්තං ගණසඞ්ගණිකං පහාය එකත්තෙ එකීභාවෙ, බහිද්ධා වා වික්ඛෙපං පහාය එකත්තෙ එකග්ගතාය, එකත්තෙ එකසභාවෙ වා නිබ්බානෙ නිරතං අභිරතං, තස්මා කම්මට්ඨානතො න ඵන්දති න චවතීති, ඉමං කිර ගාථං වදන්තො එව ථෙරො විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.21.5-9) –
gax:“සුවණ්ණවණ්ණො භගවා, සතරංසී පතාපවා।
gae:චඞ්කමනං සමාරූළ්හො, මෙත්තචිත්තො සිඛීසභො॥
gax:“පසන්නචිත්තො සුමනො, වන්දිත්වා ඤාණමුත්තමං।
gae:මිනෙලපුප්ඵං පග්ගය්හ, බුද්ධස්ස අභිරොපයිං॥
gax:“එකතිංසෙ ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකූනතිංසකප්පම්හි, සුමෙඝඝනනාමකො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අයමෙව ච ථෙරස්ස අඤ්ඤාබ්යාකරණගාථා අහොසි।
cen:රාමණෙය්යකත්ථෙරගාථාවණ්ණනා නිට්ඨිතා।
sub:10:විමලත්ථෙරගාථාවණ්ණනා
bod:<b>ධරණී</b> <pb M=1.153/> <pb V=1.129/> <b>ච සිඤ්චති වා</b>ති ආයස්මතො විමලත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො විපස්සිස්ස භගවතො කාලෙ සඞ්ඛධමනකුලෙ නිබ්බත්තිත්වා විඤ්ඤුතං පත්තො තස්මිං <pb P=1.131/> සිප්පෙ නිප්ඵත්තිං ගතො එකදිවසං විපස්සිං භගවන්තං පස්සිත්වා පසන්නමානසො සඞ්ඛධමනෙන පූජං කත්වා තතො පට්ඨාය කාලෙන කාලං සත්ථු උපට්ඨානං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො කස්සපස්ස භගවතො කාලෙ “අනාගතෙ මෙ විමලො විසුද්ධො කායො හොතූ”ති බොධිරුක්ඛං ගන්ධොදකෙහි න්හාපෙසි, චෙතියඞ්ගණබොධියඞ්ගණෙසු ආසනානි ධොවාපෙසි, භික්ඛූනම්පි කිලිට්ඨෙ සමණපරික්ඛාරෙ ධොවාපෙසි।
bod:සො තතො චවිත්වා දෙවෙසු ච මනුස්සෙසු ච පරිවත්තෙන්තො ඉමස්මිං බුද්ධුප්පාදෙ රාජගහෙ ඉබ්භකුලෙ නිබ්බත්ති। තස්ස මාතුකුච්ඡියං වසන්තස්ස නික්ඛමන්තස්ස ච කායො පිත්තසෙම්හාදීහි අසංකිලිට්ඨො පදුමපලාසෙ උදකබින්දු විය අලග්ගො පච්ඡිමභවිකබොධිසත්තස්ස විය සුවිසුද්ධො අහොසි, තෙනස්ස <b>විමලො</b>ත්වෙව නාමං අකංසු। සො වයප්පත්තො රාජගහප්පවෙසනෙ බුද්ධානුභාවං දිස්වා පටිලද්ධසද්ධො පබ්බජිත්වා කම්මට්ඨානං ගහෙත්වා කොසලරට්ඨෙ පබ්බතගුහායං විහරති। අථෙකදිවසං චාතුද්දීපිකමහාමෙඝො සකලං චක්කවාළගබ්භං පත්ථරිත්වා පාවස්සි। විවට්ටට්ඨායිම්හි බුද්ධානං චක්කවත්තීනඤ්ච ධරමානකාලෙ එව කිර එවං වස්සති। ඝම්මපරිළාහවූපසමතො උතුසප්පායලාභෙන ථෙරස්ස චිත්තං සමාහිතං අහොසි එකග්ගං। සො සමාහිතචිත්තො තාවදෙව විපස්සනං උස්සුක්කාපෙත්වා මග්ගපටිපාටියා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.10.56-60) –
gax:“විපස්සිස්ස භගවතො, අහොසිං සඞ්ඛධම්මකො।
gae:නිච්චුපට්ඨානයුත්තොම්හි, සුගතස්ස මහෙසිනො॥
gax:“උපට්ඨානඵලං පස්ස, ලොකනාථස්ස තාදිනො।
gae:සට්ඨි තූරියසහස්සානි, පරිවාරෙන්ති මං සදා॥
gax:“එකනවුතිතො <pb M=1.154/> කප්පෙ, උපට්ඨහිං මහාඉසිං।
gae:දුග්ගතිං නාභිජානාමි, උපට්ඨානස්සිදං ඵලං॥
gax:“චතුවීසෙ ඉතො කප්පෙ, මහානිග්ඝොසනාමකා।
gae:සොළසාසිංසු රාජානො, චක්කවත්තී මහබ්බලා॥
gae:“කිලෙසා <pb V=1.130/> ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා කතකිච්චතාය තුට්ඨමානසො උදානං උදානෙන්තො <b>“ධරණී ච සිඤ්චති වාති මාලුතො”</b>ති ගාථං අභාසි।
bod:50:තත්ථ <b>ධරණී</b>ති පථවී, සා හි සකලං ධරාධරං ධාරෙතීති “ධරණී”ති වුච්චති। <b>සිඤ්චතී</b>ති සමන්තතො නභං පූරෙත්වා අභිප්පවස්සතො මහාමෙඝස්ස වුට්ඨිධාරාහි සිඤ්චති <pb P=1.132/>। <b>වාති මාලුතො</b>ති උදකඵුසිතසම්මිස්සතාය සීතලො වාතො වායති। <b>විජ්ජුතා චරති නභෙ</b>ති තත්ථ තත්ථ ගජ්ජතා ගළගළායතා මහාමෙඝතො නිච්ඡරන්තියො සතෙරතා ආකාසෙ ඉතො චිතො ච විචරන්ති। <b>උපසමන්ති විතක්කා</b>ති උතුසප්පායසිද්ධෙන සමථවිපස්සනාධිගමෙන පුබ්බභාගෙ තදඞ්ගාදිවසෙන වූපසන්තා හුත්වා කාමවිතක්කාදයො සබ්බෙපි නව මහාවිතක්කා අරියමග්ගාධිගමෙන උපසමන්ති। අනවසෙසතො සමුච්ඡිජ්ජන්තීති। වත්තමානසමීපතාය අරියමග්ගක්ඛණං වත්තමානං කත්වා වදති। අතීතත්ථෙ වා එතං පච්චුප්පන්නවචනං। <b>චිත්තං සුසමාහිතං මමා</b>ති තතො එව ලොකුත්තරසමාධිනා මම චිත්තං සුට්ඨු සමාහිතං, න දානි තස්ස සමාධානෙ කිඤ්චි කාතබ්බං අත්ථීති ථෙරො අඤ්ඤං බ්යාකාසි।
cen:විමලත්ථෙරගාථාවණ්ණනා නිට්ඨිතා।
cen:පඤ්චමවග්ගවණ්ණනා නිට්ඨිතා।
tit:6:ඡට්ඨවග්ගො
sub:1:ගොධිකාදිචතුත්ථෙරගාථාවණ්ණනා
bod:<b>වස්සති</b> <pb M=1.155/> <pb V=1.131/> <b>දෙවො</b>තිආදිකා චතස්සො – ගොධිකො, සුබාහු, වල්ලියො, උත්තියොති ඉමෙසං චතුන්නං ථෙරානං ගාථා। කා උප්පත්ති? ඉමෙපි පුරිමබුද්ධෙසු කතාධිකාරා තත්ථ තත්ථ භවෙ පුඤ්ඤානි උපචිනන්තා ඉතො චතුනවුතෙ කප්පෙ සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්වා අඤ්ඤමඤ්ඤං සහායා හුත්වා විචරිංසු। තෙසු එකො සිද්ධත්ථං භගවන්තං පිණ්ඩාය චරන්තං දිස්වා කටච්ඡුභික්ඛං අදාසි। දුතියො පසන්නචිත්තො හුත්වා පඤ්චපතිට්ඨිතෙන වන්දිත්වා අඤ්ජලිං පග්ගණ්හි। තතියො පසන්නචිත්තො එකෙන පුප්ඵහත්ථෙන භගවන්තං පූජෙසි। චතුත්ථො සුමනපුප්ඵෙහි පූජමකාසි। එවං තෙ සත්ථරි චිත්තං පසාදෙත්වා පසුතෙන තෙන පුඤ්ඤකම්මෙන දෙවලොකෙ නිබ්බත්තිත්වා පුන අපරාපරං පුඤ්ඤානි කත්වා දෙවමනුස්සෙසු සංසරන්තො කස්සපස්ස භගවතො කාලෙ කුලගෙහෙ නිබ්බත්තිත්වා සහායකා හුත්වා සාසනෙ පබ්බජිත්වා සමණධම්මං කත්වා අම්හාකං භගවතො කාලෙ පාවායං චතුන්නං මල්ලරාජානං පුත්තා හුත්වා නිබ්බත්තිංසු। තෙසං <pb P=1.133/> <b>ගොධිකො, සුබාහු, වල්ලියො, උත්තියො</b>ති නාමානි අකංසු। අඤ්ඤමඤ්ඤං පියසහායා අහෙසුං। තෙ කෙනචිදෙව කරණීයෙන කපිලවත්ථුං අගමංසු। තස්මිඤ්ච සමයෙ සත්ථා කපිලවත්ථුං ගන්ත්වා නිග්රොධාරාමෙ වසන්තො යමකපාටිහාරියං දස්සෙත්වා සුද්ධොදනප්පමුඛෙ සක්යරාජානො දමෙසි। තදා තෙපි චත්තාරො මල්ලරාජපුත්තා පාටිහාරියං දිස්වා ලද්ධප්පසාදා පබ්බජිත්වා විපස්සනාකම්මං කරොන්තා නචිරස්සෙව සහ පටිසම්භිදාහි අරහත්තං පාපුණිංසු। තෙන වුත්තං <b>අපදානෙ</b> (අප॰ ථෙර 1.11.1-23) –
gax:“සුවණ්ණවණ්ණං සම්බුද්ධං, ආහුතීනං පටිග්ගහං।
gae:පවරා අභිනික්ඛන්තං, වනා නිබ්බනමාගතං॥
gax:“කටච්ඡුභික්ඛං පාදාසිං, සිද්ධත්ථස්ස මහෙසිනො।
gae:පඤ්ඤාය උපසන්තස්ස, මහාවීරස්ස තාදිනො॥
gax:“පදෙනානුපදායන්තං, නිබ්බාපෙන්තෙ මහාජනං।
gae:උළාරා විත්ති මෙ ජාතා, බුද්ධෙ ආදිච්චබන්ධුනෙ॥
gax:“චතුන්නවුතිතො <pb M=1.156/> <pb V=1.132/> කප්පෙ, යං දානමදදිං තදා।
gae:දුග්ගතිං නාභිජානාමි, භික්ඛාදානස්සිදං ඵලං॥
gax:“සත්තාසීතිම්හිතො කප්පෙ, මහාරෙණුසනාමකා।
gae:සත්තරතනසම්පන්නා, සත්තෙතෙ චක්කවත්තිනො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
cen:ගොධිකො ථෙරො।
gax:“සුවණ්ණවණ්ණං සම්බුද්ධං, නිසභාජානියං යථා।
gae:තිධාපභින්නං මාතඞ්ගං, කුඤ්ජරංව මහෙසිනං॥
gax:“ඔභාසෙන්තං දිසා සබ්බා, උළුරාජංව පූරිතං।
gae:රථියං පටිපජ්ජන්තං, ලොකජෙට්ඨං අපස්සහං॥
gax:“ඤාණෙ චිත්තං පසාදෙත්වා, පග්ගහෙත්වාන අඤ්ජලිං।
gae:පසන්නචිත්තො සුමනො, සිද්ධත්ථමභිවාදයිං॥
gax:“චතුන්නවුතිතො කප්පෙ, යං කම්මමකරිං තදා।
gae:දුග්ගතිං නාභිජානාමි, ඤාණසඤ්ඤායිදං ඵලං॥
gax:“තෙසත්තතිම්හිතො කප්පෙ, සොළසාසුං නරුත්තමා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
cen:සුබාහුත්ථෙරො।
gax:“තිවරායං නිවාසීහං, අහොසිං මාලිකො තදා।
gae:අද්දසං විරජං බුද්ධං, සිද්ධත්ථං ලොකපූජිතං॥
gax:“පසන්නචිත්තො සුමනො, පුප්ඵහත්ථමදාසහං।
gae:යත්ථ යත්ථුපපජ්ජාමි, තස්ස කම්මස්ස වාහසා॥
gax:“අනුභොමි ඵලං ඉට්ඨං, පුබ්බෙ සුකතමත්තනො।
gae:පරික්ඛිත්තො සුමල්ලෙහි, පුප්ඵදානස්සිදං ඵලං॥
gax:“චතුන්නවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, පුප්ඵපූජායිදං ඵලං॥
gax:“චතුන්නවුතුපාදාය <pb M=1.157/>, ඨපෙත්වා වත්තමානකං।
gae:පඤ්චරාජසතා තත්ථ, නජ්ජසමසනාමකා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
cen:වල්ලියො ථෙරො।
gax:“සිද්ධත්ථස්ස <pb V=1.133/> භගවතො, ජාතිපුප්ඵමදාසහං।
gae:පාදෙසු සත්ත පුප්ඵානි, හාසෙනොකිරිතානි මෙ॥
gax:“තෙන කම්මෙනහං අජ්ජ, අභිභොමි නරාමරෙ।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“චතුන්නවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, පුප්ඵපූජායිදං ඵලං॥
gax:“සමන්තගන්ධනාමාසුං, තෙරස චක්කවත්තිනො।
gae:ඉතො පඤ්චමකෙ කප්පෙ, චාතුරන්තා ජනාධිපා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥ (අප॰ ථෙර 1.11.1-23)।
cen:උත්තියො ථෙරො।
bod:අරහත්තං පන පත්වා ඉමෙ චත්තාරොපි ථෙරා ලොකෙ පාකටා පඤ්ඤාතා රාජරාජමහාමත්තෙහි සක්කතා ගරුකතා හුත්වා අරඤ්ඤෙ <pb P=1.134/> සහෙව විහරන්ති। අථෙකදා රාජා බිම්බිසාරො තෙ චත්තාරො ථෙරෙ රාජගහං උපගතෙ උපසඞ්කමිත්වා වන්දිත්වා තෙමාසං වස්සාවාසත්ථාය නිමන්තෙත්වා තෙසං පාටියෙක්කං කුටිකායො කාරෙත්වා සතිසම්මොසෙන න ඡාදෙසි। ථෙරා අච්ඡන්නාසු කුටිකාසු විහරන්ති। වස්සකාලෙ දෙවො න වස්සති। රාජා “කිං නු ඛො කාරණං දෙවො න වස්සතී”ති චින්තෙන්තො, තං කාරණං ඤත්වා, තා කුටිකායො ඡාදාපෙත්වා, මත්තිකාකම්මං චිත්තකම්මඤ්ච කාරාපෙත්වා, කුටිකාමහං කරොන්තො මහතො භික්ඛුසඞ්ඝස්ස දානං අදාසි। ථෙරා රඤ්ඤො අනුකම්පාය කුටිකායො පවිසිත්වා මෙත්තාසමාපත්තියො සමාපජ්ජිංසු। අථුත්තරපාචීනදිසතො මහාමෙඝො උට්ඨහිත්වා <pb M=1.158/> ථෙරානං සමාපත්තිතො වුට්ඨානක්ඛණෙයෙව වස්සිතුං ආරභි। තෙසු ගොධිකත්ථෙරො සමාපත්තිතො වුට්ඨාය සහ මෙඝගජ්ජිතෙන –
gax:51:“වස්සති දෙවො යථා සුගීතං, ඡන්නා මෙ කුටිකා සුඛා නිවාතා।
gae:චිත්තං සුසමාහිතඤ්ච මය්හං, අථ චෙ පත්ථයසි පවස්ස දෙවා”ති॥ –
uni:ඉමං ගාථං අභාසි।
bod:තත්ථ <b>වස්සතී</b>ති සිඤ්චති වුට්ඨිධාරං පවෙච්ඡති। <b>දෙවො</b>ති මෙඝො। <b>යථා සුගීත</b>න්ති සුන්දරගීතං විය ගජ්ජන්තොති අධිප්පායො। මෙඝො හි වස්සනකාලෙ සතපටලසහස්සපටලො උට්ඨහිත්වා ථනයන්තො විජ්ජුතා නිච්ඡාරෙන්තොව සොභති, න කෙවලො। තස්මා සිනිද්ධමධුරගම්භීරනිග්ඝොසො වස්සති <pb V=1.134/> දෙවොති දස්සෙති। තෙන සද්දතො අනුපපීළිතං ආහ <b>“ඡන්නා මෙ කුටිකා සුඛා නිවාතා”</b>ති। යථා න දෙවො වස්සති, එවං තිණාදීහි ඡාදිතා අයං මෙ කුටිකා, තෙන වුට්ඨිවස්සෙන අනුපපීළිතං ආහ। පරිභොගසුඛස්ස උතුසප්පායඋතුසුඛස්ස ච සබ්භාවතො සුඛා। ඵුසිතග්ගළපිහිතවාතපානතාහි වාතපරිස්සයරහිතා। උභයෙනපි ආවාසසප්පායවසෙන අනුපපීළිතං ආහ। <b>චිත්තං සුසමාහිතඤ්ච මය්හ</b>න්ති චිත්තඤ්ච මම සුට්ඨු සමාහිතං අනුත්තරසමාධිනා නිබ්බානාරම්මණෙ <pb P=1.135/> සුට්ඨු අප්පිතං, එතෙන අබ්භන්තරපරිස්සයාභාවතො අප්පොස්සුක්කතං දස්සෙති। <b>අථ චෙ පත්ථයසී</b>ති අථ ඉදානි පත්ථයසි චෙ, යදි ඉච්ඡසි। <b>පවස්සා</b>ති සිඤ්ච උදකං පග්ඝර වුට්ඨිධාරං පවෙච්ඡ। <b>දෙවා</b>ති මෙඝං ආලපති।
cen:ගොධිකත්ථෙරගාථාවණ්ණනා නිට්ඨිතා।
sub:2:සුබාහුත්ථෙරගාථාවණ්ණනා
bod:52:ඉතරෙහි වුත්තගාථාසු තතියපදෙ එව විසෙසො। තත්ථ සුබාහුනා වුත්තගාථායං <b>චිත්තං සුසමාහිතඤ්ච කායෙ</b>ති මම චිත්තං කරජකායෙ කායගතාසතිභාවනාවසෙන සුට්ඨු සමාහිතං සම්මදෙව අප්පිතං। අයඤ්හි ථෙරො කායගතාසතිභාවනාවසෙන පටිලද්ධඣානං පාදකං <pb M=1.159/> කත්වා විපස්සනං වඩ්ඪෙත්වා අරහත්තං පාපුණි। තං සන්ධායාහ “චිත්තං සුසමාහිතඤ්ච කායෙ”ති।
cen:සුබාහුත්ථෙරගාථාවණ්ණනා නිට්ඨිතා।
sub:3:වල්ලියත්ථෙරගාථාවණ්ණනා
bod:53:වල්ලියත්ථෙරගාථායං <b>තස්සං විහරාමි අප්පමත්තො</b>ති තස්සං කුටිකායං අප්පමාදපටිපත්තියා මත්ථකං පාපිතත්තා අප්පමත්තො අරියවිහාරූපසංහිතෙන දිබ්බවිහාරාදිසංහිතෙන ච ඉරියාපථවිහාරෙන විහරාමි, අත්තභාවං පවත්තෙමීති වුත්තං හොති।
cen:වල්ලියත්ථෙරගාථාවණ්ණනා නිට්ඨිතා
sub:4:උත්තියත්ථෙරගාථාවණ්ණනා
bod:54:උත්තියත්ථෙරෙන <pb V=1.135/> වුත්තගාථායං <b>අදුතියො</b>ති අසහායො, කිලෙසසඞ්ගණිකාය ගණසඞ්ගණිකාය ච විරහිතොති අත්ථො।
cen:උත්තියත්ථෙරගාථාවණ්ණනා නිට්ඨිතා।
cen:චතුන්නං ථෙරානං ගාථාවණ්ණනා නිට්ඨිතා।
sub:5:අඤ්ජනවනියත්ථෙරගාථාවණ්ණනා
bod:<b>ආසන්දිං</b> <pb P=1.136/> <b>කුටිකං කත්වා</b>ති ආයස්මතො අඤ්ජනවනියත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ සුදස්සනො නාම මාලාකාරො හුත්වා සුමනපුප්ඵෙහි භගවන්තං පූජෙත්වා අඤ්ඤම්පි තත්ථ තත්ථ බහුං පුඤ්ඤං කත්වා දෙවමනුස්සෙසු සංසරන්තො කස්සපස්ස භගවතො සාසනෙ පබ්බජිත්වා සමණධම්මං අකාසි। අථ ඉමස්මිං බුද්ධුප්පාදෙ වෙසාලියං වජ්ජිරාජකුලෙ නිබ්බත්තිත්වා තස්ස වයප්පත්තකාලෙ වජ්ජිරට්ඨෙ අවුට්ඨිභයං බ්යාධිභයං අමනුස්සභයන්ති තීණි භයානි උප්පජ්ජිංසු <pb M=1.160/>। තං සබ්බං රතනසුත්තවණ්ණනායං (ඛු॰ පා॰ අට්ඨ॰ රතනසුත්තවණ්ණනා; සු॰ නි॰ අට්ඨ॰ 1.රතනසුත්තවණ්ණනා) වුත්තනයෙන වෙදිතබ්බං। භගවති පන වෙසාලිං පවිට්ඨෙ භයෙසු ච වූපසන්තෙසු සත්ථු ධම්මදෙසනාය සම්බහුලානං දෙවමනුස්සානං ධම්මාභිසමයෙ ච ජාතෙ අයං රාජකුමාරො බුද්ධානුභාවං දිස්වා පටිලද්ධසද්ධො පබ්බජි। යථා චායං එවං අනන්තරං වුච්චමානා චත්තාරොපි ජනා। තෙපි හි ඉමස්ස සහායභූතා ලිච්ඡවිරාජකුමාරා එවං ඉමිනාව නීහාරෙන පබ්බජිංසු। කස්සපසම්බුද්ධකාලෙපි සහායා හුත්වා ඉමිනා සහෙව පබ්බජිත්වා සමණධම්මං අකංසු, පදුමුත්තරස්සපි භගවතො පාදමූලෙ කුසලබීජරොපනාදිං අකංසූති। තත්ථායං කතපුබ්බකිච්චො සාකෙතෙ අඤ්ජනවනෙ සුසානට්ඨානෙ වසන්තො උපකට්ඨාය වස්සූපනායිකාය මනුස්සෙහි ඡඩ්ඩිතං ජිණ්ණකං ආසන්දිං ලභිත්වා තං චතූසු පාසාණෙසු ඨපෙත්වා උපරි තිරියඤ්ච තිණාදීහි ඡාදෙත්වා ද්වාරං යොජෙත්වා වස්සං උපගතො। පඨමමාසෙයෙව ඝටෙන්තො වායමන්තො අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.11.24-28) –
gax:“සුදස්සනොති නාමෙන, මාලාකාරො අහං තදා।
gae:අද්දසං විරජං බුද්ධං, ලොකජෙට්ඨං නරාසභං॥
gax:“ජාතිපුප්ඵං <pb V=1.136/> ගහෙත්වාන, පූජයිං පදුමුත්තරං।
gae:විසුද්ධචක්ඛු සුමනො, දිබ්බචක්ඛුං සමජ්ඣගං॥
gax:“එතිස්සා පුප්ඵපූජාය, චිත්තස්ස පණිධීහි ච।
gae:කප්පානං සතසහස්සං, දුග්ගතිං නුපපජ්ජහං॥
gax:“සොළසාසිංසු රාජානො, දෙවුත්තරසනාමකා।
gae:ඡත්තිංසම්හි ඉතො කප්පෙ, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා විමුත්තිසුඛං පටිසංවෙදෙන්තො සමාපත්තිතො වුට්ඨාය යථාලද්ධං සම්පත්තිං පච්චවෙක්ඛිත්වා පීතිවෙගෙන උදානෙන්තො <b>“ආසන්දිං කුටිකං කත්වා”</b>ති ගාථං අභාසි <pb P=1.137/>।
bod:55:තත්ථ <b>ආසන්දිං කුටිකං කත්වා</b>ති ආසන්දී නාම දීඝපාදකං චතුරස්සපීඨං, ආයතං චතුරස්සම්පි අත්ථියෙව, යත්ථ නිසීදිතුමෙව සක්කා, න නිපජ්ජිතුං <pb M=1.161/> තං ආසන්දිං කුටිකං කත්වා වාසත්ථාය හෙට්ඨා වුත්තනයෙන කුටිකං කත්වා යථා තත්ථ නිසින්නස්ස උතුපරිස්සයාභාවෙන සුඛෙන සමණධම්මං කාතුං සක්කා, එවං කුටිකං කත්වා। එතෙන පරමුක්කංසගතං සෙනාසනෙ අත්තනො අප්පිච්ඡතං සන්තුට්ඨිඤ්ච දස්සෙති। වුත්තම්පි චෙතං ධම්මසෙනාපතිනා –
gax:“පල්ලඞ්කෙන නිසින්නස්ස, ජණ්ණුකෙනාභිවස්සති।
gae:අලං ඵාසුවිහාරාය, පහිතත්තස්ස භික්ඛුනො”ති॥ (ථෙරගා॰ 985; මි॰ ප॰ 6.1.1)।
bod:අපරෙ “ආසන්දිකුටික”න්ති පාඨං වත්වා “ආසන්දිප්පමාණං කුටිකං කත්වා”ති අත්ථං වදන්ති। අඤ්ඤෙ පන “ආසනනිසජ්ජාදිගතෙ මනුස්සෙ උද්දිස්ස මඤ්චකස්ස උපරි කතකුටිකා ආසන්දී නාම, තං ආසන්දිං කුටිකං කත්වා”ති අත්ථං වදන්ති। <b>ඔග්ගය්හා</b>ති ඔගාහෙත්වා අනුපවිසිත්වා। <b>අඤ්ජනං වන</b>න්ති එවංනාමකං වනං, අඤ්ජනවණ්ණපුප්ඵභාවතො හි අඤ්ජනා වුච්චන්ති වල්ලියො, තබ්බහුලතාය තං වනං “අඤ්ජනවන”න්ති නාමං ලභි। අපරෙ පන “අඤ්ජනා නාම මහාගච්ඡා”ති වදන්ති, තං අඤ්ජනවනං ඔග්ගය්හ ආසන්දිකං කුටිකං කත්වා <b>තිස්සො විජ්ජා අනුප්පත්තා, කතං බුද්ධස්ස සාසන</b>න්ති විහරතා මයාති වචනසෙසෙනෙව යොජනා। ඉදමෙව ච ථෙරස්ස අඤ්ඤාබ්යාකරණං අහොසීති।
cen:අඤ්ජනවනියත්ථෙරගාථාවණ්ණනා නිට්ඨිතා।
sub:6:කුටිවිහාරිත්ථෙරගාථාවණ්ණනා
bod:<b>කො</b> <pb V=1.137/> <b>කුටිකාය</b>න්ති ආයස්මතො කුටිවිහාරිත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො ආකාසෙන ගච්ඡන්තස්ස “උදකදානං <pb P=1.138/> දස්සාමී”ති සීතලං උදකං ගහෙත්වා පීතිසොමනස්සජාතො උද්ධම්මුඛො හුත්වා උක්ඛිපි। සත්ථා තස්ස අජ්ඣාසයං ඤත්වා පසාදසංවඩ්ඪනත්ථං ආකාසෙ ඨිතොව සම්පටිච්ඡි। සො තෙන අනප්පකං පීතිසොමනස්සං පටිසංවෙදෙසි। සෙසං අඤ්ජනවනියත්ථෙරස්ස වත්ථුම්හි වුත්තසදිසමෙව। අයං පන විසෙසො – අයං කිර වුත්තනයෙන පබ්බජිත්වා කතපුබ්බකිච්චො විපස්සනං අනුයුඤ්ජන්තො සායං ඛෙත්තසමීපෙන ගච්ඡන්තො දෙවෙ ඵුසායන්තෙ ඛෙත්තපාලකස්ස පුඤ්ඤං තිණකුටිං දිස්වා පවිසිත්වා තත්ථ තිණසන්ථාරකෙ නිසීදි <pb M=1.162/>। නිසින්නමත්තොව උතුසප්පායං ලභිත්වා විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.11.29-35) –
gax:“සුවණ්ණවණ්ණං සම්බුද්ධං, ගච්ඡන්තං අනිලඤ්ජසෙ।
gae:ඝතාසනංව ජලිතං, ආදිත්තංව හුතාසනං॥
gax:“පාණිනා උදකං ගය්හ, ආකාසෙ උක්ඛිපිං අහං।
gae:සම්පටිච්ඡි මහාවීරො, බුද්ධො කාරුණිකො ඉසි॥
gax:“අන්තලික්ඛෙ ඨිතො සත්ථා, පදුමුත්තරනාමකො।
gae:මම සඞ්කප්පමඤ්ඤාය, ඉමා ගාථා අභාසථ॥
gax:“ඉමිනා දකදානෙන, පීතිඋප්පාදනෙන ච।
gae:කප්පසතසහස්සම්පි, දුග්ගතිං නුපපජ්ජති॥
gax:“තෙන කම්මෙන ද්විපදින්ද, ලොකජෙට්ඨ නරාසභ।
gae:පත්තොම්හි අචලං ඨානං, හිත්වා ජයපරාජයං॥
gax:“සහස්සරාජනාමෙන, තයො තෙ චක්කවත්තිනො।
gae:පඤ්චසට්ඨිකප්පසතෙ, චාතුරන්තා ජනාධිපා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරෙ තත්ථ නිසින්නෙ ඛෙත්තපාලකො ආගන්ත්වා “කො කුටිකාය”න්ති ආහ। තං සුත්වා ථෙරො “භික්ඛු කුටිකාය”න්තිආදිමාහ। තයිදං ඛෙත්තපාලස්ස ථෙරස්ස ච වචනං එකජ්ඣං කත්වා –
gax:56:“කො <pb V=1.138/> කුටිකායං භික්ඛු කුටිකායං, වීතරාගො සුසමාහිතචිත්තො।
gae:එවං ජානාහි ආවුසො, අමොඝා තෙ කුටිකා කතා”ති॥ –
uni:තථාරූපෙන සඞ්ගීතිං ආරොපිතං।
bod:තත්ථ <b>කො කුටිකාය</b>න්ති, “ඉමිස්සං කුටිකායං කො නිසින්නො”ති ඛෙත්තපාලස්ස පුච්ඡාවචනං। තස්ස <b>භික්ඛු කුටිකාය</b>න්ති ථෙරස්ස පටිවචනදානං। අථ නං අත්තනො අනුත්තරදක්ඛිණෙය්යභාවතො තං කුටිපරිභොගං අනුමොදාපෙත්වා <pb M=1.163/> උළාරං තමෙව පුඤ්ඤං පතිට්ඨාපෙතුං <b>“වීතරාගො”</b>තිආදි වුත්තං। තස්සත්ථො – එකො භින්නකිලෙසො <b>භික්ඛු</b> තෙ <b>කුටිකායං</b> නිසින්නො, තතො එව සො අග්ගමග්ගෙන සබ්බසො සමුච්ඡින්නරාගතාය <b>වීතරාගො</b> අනුත්තරසමාධිනා නිබ්බානං ආරම්මණං කත්වා සුට්ඨු සමාහිතචිත්තතාය <b>සුසමාහිතචිත්තො,</b> ඉමඤ්ච අත්ථං, <b>ආවුසො</b> ඛෙත්තපාල, යථාහං වදාමි, <b>එවං ජානාහි</b> සද්දහ අධිමුච්චස්සු। <b>අමොඝා</b> <pb P=1.139/> <b>තෙ කුටිකා කතා</b> තයා කතා කුටිකා අමොඝා අවඤ්ඣා සඵලා සඋද්රයා, යස්මා අරහතා ඛීණාසවෙන පරිභුත්තා। සචෙ ත්වං අනුමොදසි, තං තෙ භවිස්සති දීඝරත්තං හිතාය සුඛායාති।
bod:තං සුත්වා ඛෙත්තපාලො “ලාභා වත මෙ, සුලද්ධං වත මෙ, යස්ස මෙ කුටිකායං එදිසො අය්යො පවිසිත්වා නිසීදතී”ති පසන්නචිත්තො අනුමොදන්තො අට්ඨාසි। ඉමං පන තෙසං කථාසල්ලාපං භගවා දිබ්බාය සොතධාතුයා සුත්වා අනුමොදනඤ්චස්ස ඤත්වා තම්භාවිනිං සම්පත්තිං විභාවෙන්තො ඛෙත්තපාලං ඉමාහි ගාථාහි අජ්ඣභාසි –
gax:“විහාසි කුටියං භික්ඛු, සන්තචිත්තො අනාසවො।
gae:තෙන කම්මවිපාකෙන, දෙවින්දො ත්වං භවිස්සසි॥
gax:“ඡත්තිංසක්ඛත්තුං දෙවින්දො, දෙවරජ්ජං කරිස්සසි।
gae:චතුත්තිංසක්ඛත්තුං චක්කවත්තී, රාජා රට්ඨෙ භවිස්සසි।
gae:රතනකුටි නාම පච්චෙකබුද්ධො, වීතරාගො භවිස්සසී”ති॥
bod:කුටිකායං ලද්ධවිසෙසත්තා පන ථෙරස්ස තතො පභුති <b>කුටිවිහාරී</b>ත්වෙව සමඤ්ඤා උදපාදි। අයමෙව ච ථෙරස්ස අඤ්ඤාබ්යාකරණගාථාපි අහොසීති।
cen:කුටිවිහාරිත්ථෙරගාථාවණ්ණනා නිට්ඨිතා।
sub:7:දුතියකුටිවිහාරිත්ථෙරගාථාවණ්ණනා
bod:<b>අයමාහු</b> <pb M=1.164/> <pb V=1.139/> <b>පුරාණියා</b>ති ආයස්මතො කුටිවිහාරිත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො පසන්නමානසො පරිළාහකාලෙ නළවිලීවෙහි විරචිතං බීජනිං අදාසි। තං සත්ථා අනුමොදනගාථාය සම්පහංසෙසි। සෙසං යදෙත්ථ වත්තබ්බං, තං අඤ්ජනවනියත්ථෙරවත්ථුම්හි වුත්තසදිසමෙව। අයං පන විසෙසො – අයං කිර වුත්තනයෙන පබ්බජිත්වා අඤ්ඤතරාය පුරාණකුටිකාය විහරන්තො සමණධම්මං අචින්තෙත්වා, “අයං කුටිකා ජිණ්ණා, අඤ්ඤං කුටිකං කාතුං වට්ටතී”ති නවකම්මවසෙන චිත්තං උප්පාදෙසි। තස්ස අත්ථකාමා දෙවතා සංවෙගජනනත්ථං ඉමං උත්තානොභාසං ගම්භීරත්ථං <b>“අයමාහු”</b>ති ගාථමාහ।
bod:57:තත්ථ <pb P=1.140/> <b>අය</b>න්ති ආසන්නපච්චක්ඛවචනං। <b>ආහූ</b>ති අහොසීති අත්ථො। ගාථාසුඛත්ථඤ්හි දීඝං කත්වා වුත්තං। <b>පුරාණියා</b>ති පුරාතනී අද්ධගතා। <b>අඤ්ඤං පත්ථයසෙ නවං කුටි</b>න්ති ඉමිස්සා කුටියා පුරාණභාවෙන ජිණ්ණතාය ඉතො අඤ්ඤං ඉදානි නිබ්බත්තනීයතාය නවං කුටිං පත්ථයසෙ පත්ථෙසි ආසීසසි। සබ්බෙන සබ්බං පන <b>ආසං කුටියා විරාජය</b> පුරාණියං විය නවායම්පි කුටියං ආසං තණ්හං අපෙක්ඛං විරාජෙහි, සබ්බසො තත්ථ විරත්තචිත්තො හොහි। කස්මා? යස්මා <b>දුක්ඛා භික්ඛු පුන නවා</b> නාම <b>කුටි</b> භික්ඛු පුන ඉදානි නිබ්බත්තියමානා දුක්ඛාවහත්තා දුක්ඛා, තස්මා අඤ්ඤං නවං දුක්ඛං අනුප්පාදෙන්තො යථානිබ්බත්තායං පුරාණියංයෙව කුටියං ඨත්වා අත්තනා කතබ්බං කරොහීති। අයඤ්හෙත්ථ අධිප්පායො – ත්වං, භික්ඛු, “අයං පුරාණී තිණකුටිකා ජිණ්ණා”ති අඤ්ඤං නවං තිණකුටිකං කාතුං ඉච්ඡසි, න සමණධම්මං, එවං ඉච්ඡන්තො පන භාවනාය අනනුයුඤ්ජනෙන පුනබ්භවාභිනිබ්බත්තියා අනතිවත්තනතො ආයතිං අත්තභාවකුටිම්පි පත්ථෙන්තො කාතුං ඉච්ඡන්තොයෙව නාම හොති। සා පන නවා තිණකුටි විය කරණදුක්ඛෙන තතො භිය්යොපි ජරාමරණසොකපරිදෙවාදිදුක්ඛසංසට්ඨතාය දුක්ඛා, තස්මා තිණකුටියං විය අත්තභාවකුටියං ආසං අපෙක්ඛං විරාජය සබ්බසො තත්ථ විරත්තචිත්තො හොහි, එවං තෙ වට්ටදුක්ඛං න භවිස්සතීති। දෙවතාය ච වචනං සුත්වා ථෙරො සංවෙගජාතො විපස්සනං පට්ඨපෙත්වා ඝටෙන්තො වායමන්තො නචිරස්සෙව අරහත්තෙ පතිට්ඨාසි। තෙන වුත්තං <b>අපදානෙ</b> (අප॰ ථෙර 1.11.36-46) –
gax:“පදුමුත්තරබුද්ධස්ස <pb M=1.165/>, ලොකජෙට්ඨස්ස තාදිනො।
gae:තිණත්ථරෙ නිසින්නස්ස, උපසන්තස්ස තාදිනො॥
gax:“නළමාලං ගහෙත්වාන, බන්ධිත්වා බීජනිං අහං।
gae:බුද්ධස්ස උපනාමෙසිං, ද්විපදින්දස්ස තාදිනො॥
gax:“පටිග්ගහෙත්වා <pb V=1.140/> සබ්බඤ්ඤූ, බීජනිං ලොකනායකො।
gae:මම සඞ්කප්පමඤ්ඤාය, ඉමං ගාථං අභාසථ॥
gax:“යථා මෙ කායො නිබ්බාති, පරිළාහො න විජ්ජති।
gae:තථෙව තිවිධග්ගීහි, චිත්තං තව විමුච්චතු॥
gax:“සබ්බෙ දෙවා සමාගච්ඡුං, යෙ කෙචි වනනිස්සිතා।
gae:සොස්සාම බුද්ධවචනං, හාසයන්තඤ්ච දායකං॥
gax:“නිසින්නො භගවා තත්ථ, දෙවසඞ්ඝපුරක්ඛතො।
gae:දායකං සම්පහංසෙන්තො, ඉමා ගාථා අභාසථ॥
gax:“ඉමිනා බීජනිදානෙන, චිත්තස්ස පණිධීහි ච।
gae:සුබ්බතො නාම නාමෙන, චක්කවත්තී භවිස්සති॥
gax:“තෙන කම්මාවසෙසෙන, සුක්කමූලෙන චොදිතො।
gae:මාලුතො නාම නාමෙන, චක්කවත්තී භවිස්සති॥
gax:“ඉමිනා බීජනිදානෙන, සම්මානවිපුලෙන ච।
gae:කප්පසතසහස්සම්පි, දුග්ගතිං නුපපජ්ජති॥
gax:“තිංසකප්පසහස්සම්හි, සුබ්බතා අට්ඨතිංස තෙ।
gae:එකූනතිංසසහස්සෙ, අට්ඨ මාලුතනාමකා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තෙ පන පතිට්ඨිතො “අයං මෙ අරහත්තප්පත්තියා අඞ්කුසභූතා”ති තමෙව ගාථං පච්චුදාහාසි। සායෙව ච ථෙරස්ස අඤ්ඤාබ්යාකරණගාථා අහොසි। කුටිඔවාදෙන ලද්ධවිසෙසත්තා චස්ස <b>කුටිවිහාරී</b>ත්වෙව සමඤ්ඤා අහොසීති।
cen:දුතියකුටිවිහාරිත්ථෙරගාථාවණ්ණනා නිට්ඨිතා।
sub:8:රමණීයකුටිකත්ථෙරගාථාවණ්ණනා
bod:<b>රමණීයා</b> <pb M=1.166/> <pb P=1.141/> <b>මෙ කුටිකා</b>ති ආයස්මතො රමණීයකුටිකත්ථෙරස්ස ගාථා। කා උප්පත්ති? සොපි කිර පදුමුත්තරස්ස භගවතො කාලෙ කුසලබීජරොපනං කත්වා දෙවමනුස්සෙසු සංසරන්තො ඉතො අට්ඨාරසකප්පසතමත්ථකෙ අත්ථදස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො බුද්ධාරහං <pb V=1.141/> ආසනං භගවතො අදාසි। පුප්ඵෙහි ච භගවන්තං පූජෙත්වා පඤ්චපතිට්ඨිතෙන වන්දිත්වා පදක්ඛිණං කත්වා පක්කාමි। සෙසං අඤ්ජනවනියත්ථෙරස්ස වත්ථුම්හි වුත්තසදිසමෙව। අයං පන විසෙසො – අයං කිර වුත්තනයෙන පබ්බජිත්වා කතපුබ්බකිච්චො වජ්ජිරට්ඨෙ අඤ්ඤතරස්මිං ගාමකාවාසෙ කුටිකායං විහරති, සා හොති කුටිකා අභිරූපා දස්සනීයා පාසාදිකා සුපරිකම්මකතභිත්තිභූමිකා ආරාමපොක්ඛරණිරාමණෙය්යාදිසම්පන්නා මුත්තාජාලසදිසවාලිකාකිණ්ණභූමිභාගා ථෙරස්ස ච වත්තසම්පන්නතාය සුසම්මට්ඨඞ්ගණතාදිනා භිය්යොසොමත්තාය රමණීයතරා හුත්වා තිට්ඨති। සො තත්ථ විහරන්තො විපස්සනං පට්ඨපෙත්වා නචිරස්සෙව අරහත්තෙ පතිට්ඨාසි। තෙන වුත්තං <b>අපදානෙ</b> (අප॰ ථෙර 1.11.47-52) –
gax:“කානනං වනමොග්ගය්හ, අප්පසද්දං නිරාකුලං।
gae:සීහාසනං මයා දින්නං, අත්ථදස්සිස්ස තාදිනො॥
gax:“මාලාහත්ථං ගහෙත්වාන, කත්වා ච නං පදක්ඛිණං।
gae:සත්ථාරං පයිරුපාසිත්වා, පක්කාමිං උත්තරාමුඛො॥
gax:“තෙන කම්මෙන ද්විපදින්ද, ලොකජෙට්ඨ නරාසභ।
gae:සන්නිබ්බාපෙමි අත්තානං, භවා සබ්බෙ සමූහතා॥
gax:“අට්ඨාරසකප්පසතෙ, යං දානමදදිං තදා।
gae:දුග්ගතිං නාභිජානාමි, සීහාසනස්සිදං ඵලං॥
gax:“ඉතො සත්තකප්පසතෙ, සන්නිබ්බාපකඛත්තියො।
gae:සත්තරතනසම්පන්නො, චක්කවත්තී මහබ්බලො॥
gae:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරෙ තත්ථ විහරන්තෙ කුටිකාය රමණීයභාවතො විහාරපෙක්ඛකා මනුස්සා තතො තතො ආගන්ත්වා කුටිං පස්සන්ති <pb M=1.167/>। අථෙකදිවසං කතිපයා ධුත්තජාතිකා ඉත්ථියො තත්ථ ගතා කුටිකාය රමණීයභාවං දිස්වා, “එත්ථ වසන්තො අයං සමණො සියා අම්හෙහි ආකඩ්ඪනීයහදයො”ති අධිප්පායෙන – “රමණීයං වො, භන්තෙ, වසනට්ඨානං। මයම්පි රමණීයරූපා පඨමයොබ්බනෙ ඨිතා”ති වත්වා ඉත්ථිකුත්තාදීනි දස්සෙතුං ආරභිංසු। ථෙරො අත්තනො වීතරාගභාවං පකාසෙන්තො <b>“රමණීයා මෙ කුටිකා, සද්ධාදෙය්යා මනොරමා”</b>ති ගාථං අභාසි।
bod:58:තත්ථ <b>රමණීයා මෙ කුටිකා</b>ති “රමණීයා තෙ, භන්තෙ, කුටිකා”ති යං තුම්හෙහි වුත්තං, තං සච්චං। අයං මම වසනකුටිකා රමණීයා මනුඤ්ඤරූපා, සා ච ඛො <b>සද්ධාදෙය්යා,</b> “එවරූපාය <pb V=1.142/> මනාපං <pb P=1.142/> කත්වා පබ්බජිතානං දින්නාය ඉදං නාම ඵලං හොතී”ති කම්මඵලානි සද්දහිත්වා සද්ධාය ධම්මච්ඡන්දෙන දාතබ්බත්තා සද්ධාදෙය්යා, න ධනෙන නිබ්බත්තිතා। සයඤ්ච තථාදින්නානි සද්ධාදෙය්යානි පස්සන්තානං පරිභුඤ්ජන්තානඤ්ච මනො රමෙතීති <b>මනොරමා</b>। සද්ධාදෙය්යත්තා එව හි මනොරමා, සද්ධාදීහි දෙය්යධම්මං සක්කච්චං අභිසඞ්ඛරිත්වා දෙන්ති, සද්ධාදෙය්යඤ්ච පරිභුඤ්ජන්තා සප්පුරිසා දායකස්ස අවිසංවාදනත්ථම්පි පයොගාසයසම්පන්නා හොන්ති, න තුම්හෙහි චින්තිතාකාරෙන පයොගාසයවිපන්නාති අධිප්පායො। <b>න මෙ අත්ථො කුමාරීහී</b>ති යස්මා සබ්බසො කාමෙහි විනිවත්තිතමානසො අහං, තස්මා න මෙ අත්ථො කුමාරීහි। කප්පියකාරකකම්මවසෙනපි හි මාදිසානං ඉත්ථීහි පයොජනං නාම නත්ථි, පගෙව රාගවසෙන, තස්මා න මෙ අත්ථො කුමාරීහීති। කුමාරිග්ගහණඤ්චෙත්ථ උපලක්ඛණං දට්ඨබ්බං। මාදිසස්ස නාම සන්තිකෙ එවං පටිපජ්ජාහීති අයුත්තකාරිනීහි යාව අපරද්ධඤ්ච තුම්හෙහි සමානජ්ඣාසයානං පුරතො අයං කිරියා සොභෙය්යාති දස්සෙන්තො ආහ <b>“යෙසං අත්ථො තහිං ගච්ඡථ නාරියො”</b>ති। තත්ථ <b>යෙස</b>න්ති කාමෙසු අවීතරාගානං। <b>අත්ථො</b>ති පයොජනං। <b>තහි</b>න්ති තත්ථ තෙසං සන්තිකං। <b>නාරියො</b>ති ආලපනං। තං සුත්වා ඉත්ථියො මඞ්කුභූතා පත්තක්ඛන්ධා ආගතමග්ගෙනෙව ගතා। එත්ථ ච “න මෙ අත්ථො කුමාරීහී”ති කාමෙහි අනත්ථිකභාවවචනෙනෙව ථෙරෙන අරහත්තං බ්යාකතන්ති දට්ඨබ්බං।
cen:රමණීයකුටිකත්ථෙරගාථාවණ්ණනා නිට්ඨිතා।
sub:9:කොසලවිහාරිත්ථෙරගාථාවණ්ණනා
bod:<b>සද්ධායාහං</b> <pb M=1.168/> <b>පබ්බජිතො</b>ති ආයස්මතො කොසලවිහාරිත්ථෙරස්ස ගාථා। කා උප්පත්ති? අයම්පි කිර පදුමුත්තරස්ස භගවතො කාලෙ කුසලබීජං රොපෙත්වා තං තං පුඤ්ඤං අකාසි। සෙසං අඤ්ජනවනියත්ථෙරවත්ථුසදිසමෙව। අයං <pb P=1.143/> පන විසෙසො – අයං කිර වුත්තනයෙන පබ්බජිත්වා කතපුබ්බකිච්චො කොසලරට්ඨෙ අඤ්ඤතරස්මිං ගාමෙ එකං උපාසකකුලං නිස්සාය අරඤ්ඤෙ විහරති, තං සො උපාසකො රුක්ඛමූලෙ වසන්තං දිස්වා කුටිකං කාරෙත්වා අදාසි। ථෙරො කුටිකායං විහරන්තො ආවාසසප්පායෙන සමාධානං ලභිත්වා විපස්සනං උස්සුක්කාපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.11.53-61) –
gax:“හිමවන්තස්සාවිදූරෙ, වසාමි පණ්ණසන්ථරෙ।
gae:ඝාසෙසු ගෙධමාපන්නො, සෙය්යසීලො චහං තදා॥
gax:“ඛණන්තාලුකලම්බානි <pb V=1.143/>, බිළාලිතක්කලානි ච।
gae:කොලං භල්ලාතකං බිල්ලං, ආහත්වා පටියාදිතං॥
gax:“පදුමුත්තරො ලොකවිදූ, ආහුතීනං පටිග්ගහො।
gae:මම සඞ්කප්පමඤ්ඤාය, ආගච්ඡි මම සන්තිකං॥
gax:“උපාගතං මහානාගං, දෙවදෙවං නරාසභං।
gae:බිළාලිං පග්ගහෙත්වාන, පත්තම්හි ඔකිරිං අහං॥
gax:“පරිභුඤ්ජි මහාවීරො, තොසයන්තො මමං තදා।
gae:පරිභුඤ්ජිත්වාන සබ්බඤ්ඤූ, ඉමං ගාථං අභාසථ॥
gax:“සකං චිත්තං පසාදෙත්වා, බිළාලිං මෙ අදා තුවං।
gae:කප්පානං සතසහස්සං, දුග්ගතිං නුපපජ්ජසි॥
gax:“චරිමං වත්තතෙ මය්හං, භවා සබ්බෙ සමූහතා।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“චතුපඤ්ඤාසිතො කප්පෙ, සුමෙඛලිය සව්හයො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.169/> පන පත්වා විමුත්තිසුඛප්පටිසංවෙදනෙන උප්පන්නපීතිවෙගෙන උදානෙන්තො <b>“සද්ධායාහං පබ්බජිතො”</b>ති ගාථං අභාසි।
bod:59:තත්ථ <b>සද්ධායා</b>ති භගවතො වෙසාලිං උපගමනෙ ආනුභාවං දිස්වා, “එකන්තනිය්යානිකං ඉදං සාසනං, තස්මා අද්ධා ඉමාය පටිපත්තියා ජරාමරණතො මුච්චිස්සාමී”ති උප්පන්නසද්ධාවසෙන <b>පබ්බජිතො</b> පබ්බජ්ජං උපගතො। <b>අරඤ්ඤෙ මෙ කුටිකා කතා</b>ති තස්සා පබ්බජ්ජාය අනුරූපවසෙන අරඤ්ඤෙ වසතො මෙ කුටිකා කතා, පබ්බජ්ජානුරූපං ආරඤ්ඤකො හුත්වා වූපකට්ඨො විහරාමීති දස්සෙති। තෙනාහ <b>“අප්පමත්තො ච ආතාපී, සම්පජානො පතිස්සතො”</b>ති। අරඤ්ඤවාසලද්ධෙන කායවිවෙකෙන ජාගරියං අනුයුඤ්ජන්තො තත්ථ සතියා අවිප්පවාසෙන <b>අප්පමත්තො,</b> ආරද්ධවීරියතාය <b>ආතාපී,</b> පුබ්බභාගියසතිසම්පජඤ්ඤපාරිපූරියා විපස්සනං වඩ්ඪෙත්වා අරහත්තාධිගමෙන පඤ්ඤාසතිවෙපුල්ලප්පත්තියා අච්චන්තමෙව <b>සම්පජානො පතිස්සතො</b> විහරාමීති අත්ථො। අප්පමත්තභාවාදිකිත්තනෙ චස්ස ඉදමෙව අඤ්ඤාබ්යාකරණං අහොසි කොසලරට්ඨෙ චිරනිවාසිභාවෙන පන <b>කොසලවිහාරී</b>ති සමඤ්ඤා ජාතාති।
cen:කොසලවිහාරිත්ථෙරගාථාවණ්ණනා නිට්ඨිතා।
sub:10:සීවලිත්ථෙරගාථාවණ්ණනා
bod:<b>තෙ</b> <pb V=1.144/> <pb P=1.144/> <b>මෙ ඉජ්ඣිංසු සඞ්කප්පා</b>ති ආයස්මතො සීවලිත්ථෙරස්ස ගාථා। කා උප්පත්ති? අයම්පි පදුමුත්තරස්ස භගවතො කාලෙ හෙට්ඨා වුත්තනයෙන විහාරං ගන්ත්වා පරිසපරියන්තෙ ඨිතො ධම්මං සුණන්තො සත්ථාරං එකං භික්ඛුං ලාභීනං අග්ගට්ඨානෙ ඨපෙන්තං දිස්වා “මයාපි අනාගතෙ එවරූපෙන භවිතුං වට්ටතී”ති දසබලං නිමන්තෙත්වා සත්තාහං සත්ථු භික්ඛුසඞ්ඝස්ස ච මහාදානං දත්වා “භගවා අහං ඉමිනා අධිකාරකම්මෙන අඤ්ඤං සම්පත්තිං න පත්ථෙමි, අනාගතෙ පන එකබුද්ධස්ස සාසනෙ අහම්පි තුම්හෙහි සො එතදග්ගෙ ඨපිතභික්ඛු විය ලාභීනං අග්ගො භවෙය්ය”න්ති පත්ථනං අකාසි। සත්ථා අනන්තරායං දිස්වා – “අයං තෙ පත්ථනා අනාගතෙ ගොතමබුද්ධස්ස සන්තිකෙ සමිජ්ඣිස්සතී”ති බ්යාකරිත්වා පක්කාමි। සොපි <pb M=1.170/> කුලපුත්තො යාවජීවං කුසලං කත්වා දෙවමනුස්සෙසු සංසරන්තො විපස්සීබුද්ධකාලෙ බන්ධුමතීනගරතො අවිදූරෙ එකස්මිං ගාමකෙ පටිසන්ධිං ගණ්හි। තස්මිං සමයෙ බන්ධුමතීනගරවාසිනො රඤ්ඤා සද්ධිං සාකච්ඡිත්වා දසබලස්ස දානං දෙන්ති। තෙ එකදිවසං සබ්බෙව එකතො හුත්වා දානං දෙන්තා “කිං නු ඛො අම්හාකං දානමුඛෙ නත්ථී”ති (අ॰ නි॰ අට්ඨ॰ 1.1.207) මධුඤ්ච ගුළදධිඤ්ච න අද්දසංසු। තෙ “යතො කුතොචි ආහරිස්සාමා”ති ජනපදතො නගරපවිසනමග්ගෙ පුරිසං ඨපෙසුං। තදා එස කුලපුත්තො අත්තනො ගාමතො ගුළදධිවාරකං ගහෙත්වා, “කිඤ්චිදෙව ආහරිස්සාමී”ති නගරං ගච්ඡන්තො, “මුඛං ධොවිත්වා ධොතහත්ථපාදො පවිසිස්සාමී”ති ඵාසුකට්ඨානං ඔලොකෙන්තො නඞ්ගලසීසමත්තං නිම්මක්ඛිකං දණ්ඩකමධුං දිස්වා “පුඤ්ඤෙන මෙ ඉදං උප්පන්න”න්ති ගහෙත්වා නගරං පාවිසි। නාගරෙහි ඨපිතපුරිසො තං දිස්වා, “භො පුරිස, කස්සිමං ආහරසී”ති පුච්ඡි। “න කස්සචි, සාමි, වික්කිණිතුං පන මෙ ඉදං ආභත”න්ති। “තෙන <pb P=1.145/> හි, භො, ඉදං කහාපණං ගහෙත්වා එතං මධුඤ්ච ගුළදධිඤ්ච දෙහී”ති। සො චින්තෙසි – “ඉදං න බහුමූලං, අයඤ්ච එකප්පහාරෙනෙව බහුං දෙති, වීමංසිතුං වට්ටතී”ති। තතො නං “නාහං එකෙන කහාපණෙන දෙමී”ති ආහ। “යදි එවං ද්වෙ ගහෙත්වා දෙහී”ති। “ද්වීහිපි න දෙමී”ති। එතෙනුපායෙන වඩ්ඪෙත්වා සහස්සං පාපුණි।
bod:සො චින්තෙසි – “අතිවඩ්ඪිතුං න වට්ටති, හොතු තාව ඉමිනා කත්තබ්බකිච්චං පුච්ඡිස්සාමී”ති। අථ නං ආහ – “ඉදං න බහුං අග්ඝනකං, ත්වඤ්ච බහුං දෙසි, කෙන කම්මෙන ඉදං ගණ්හාසී”ති। “ඉධ, භො, නගරවාසිනො රඤ්ඤා සද්ධිං පටිවිරුජ්ඣිත්වා විපස්සීදසබලස්ස දානං දෙන්තා ඉදං ද්වයං දානමුඛෙ අපස්සන්තා පරියෙසන්ති, සචෙ ඉදං ද්වයං න ලභිස්සන්ති, නාගරානං පරාජයො භවිස්සති, තස්මා සහස්සං කත්වා ගණ්හාමී”ති। “කිං පනෙතං නාගරානමෙව වට්ටති, අඤ්ඤෙසං දාතුං න වට්ටතී”ති। “යස්ස කස්සචි දාතුං අවාරිතමෙත”න්ති। “අත්ථි පන කොචි නාගරානං දානෙ එකදිවසං සහස්සං දාතා”ති? “නත්ථි, සම්මා”ති। “ඉමෙසං පන ද්වින්නං සහස්සග්ඝනකභාවං <pb V=1.145/> ජානාසී”ති? “ආම, ජානාමී”ති। “තෙන හි ගච්ඡ, නාගරානං ආචික්ඛ ‘එකො පුරිසො ඉමානි ද්වෙ මූලෙන න දෙති සහත්ථෙනෙව දාතුකාමො, තුම්හෙ ඉමෙසං ද්වින්නං කාරණා <pb M=1.171/> නිබ්බිතක්කා හොථා’ති, ත්වං පන මෙ ඉමස්මිං දානමුඛෙ ජෙට්ඨකභාවස්ස කායසක්ඛී හොහී”ති। සො පරිබ්බයත්ථං ගහිතමාසකෙන පඤ්චකටුකං ගහෙත්වා <pb P=1.146/> චුණ්ණං කත්වා දධිතො කඤ්ජියං ගහෙත්වා තත්ථ මධුපටලං පීළෙත්වා පඤ්චකටුකචුණ්ණෙන යොජෙත්වා එකස්මිං පදුමිනිපත්තෙ පක්ඛිපිත්වා තං සංවිදහිත්වා ආදාය දසබලස්ස අවිදූරට්ඨානෙ නිසීදි මහාජනෙන ආහරියමානස්ස සක්කාරස්ස අවිදූරෙ අත්තනො පත්තවාරං ඔලොකයමානො, සො ඔකාසං ඤත්වා සත්ථු සන්තිකං ගන්ත්වා භගවා අයං උප්පන්නදුග්ගතපණ්ණාකාරො, ඉමං මෙ අනුකම්පං පටිච්ච පටිග්ගණ්හථාති। සත්ථා තස්ස අනුකම්පං පටිච්ච චතුමහාරාජදත්තියෙන සෙලමයපත්තෙන තං පටිග්ගහෙත්වා යථා අට්ඨසට්ඨියා භික්ඛුසතසහස්සස්ස දිය්යමානං න ඛීයති, එවං අධිට්ඨාසි। සො කුලපුත්තො නිට්ඨිතභත්තකිච්චං භගවන්තං අභිවාදෙත්වා එකමන්තං ඨිතො ආහ – “දිට්ඨො මෙ, භගවා, අජ්ජ බන්ධුමතීනගරවාසිකෙහි තුම්හාකං සක්කාරො ආහරියමානො, අහම්පි ඉමස්ස කම්මස්ස නිස්සන්දෙන නිබ්බත්තනිබ්බත්තභවෙ ලාභග්ගයසග්ගප්පත්තො භවෙය්ය”න්ති (අ॰ නි॰ අට්ඨ॰ 1.1.207)। සත්ථා, “එවං හොතු, කුලපුත්තා”ති වත්වා තස්ස ච නගරවාසීනඤ්ච භත්තානුමොදනං කත්වා පක්කාමි।
bod:සොපි කුලපුත්තො යාවජීවං කුසලං කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ සුප්පවාසාය රාජධීතාය කුච්ඡිම්හි පටිසන්ධිං ගණ්හි। පටිසන්ධිග්ගහණතො පට්ඨාය සායං පාතඤ්ච පණ්ණාකාරසතානි සකටෙනාදාය සුප්පවාසාය උපනීයන්ති। අථ නං පුඤ්ඤවීමංසනත්ථං හත්ථෙන බීජපච්ඡිං ඵුසාපෙන්ති। එකෙකබීජතො සලාකසතම්පි සලාකසහස්සම්පි නිග්ගච්ඡති। එකෙකකරීසඛෙත්තෙ පණ්ණාසම්පි සට්ඨිපි සකටප්පමාණානි උප්පජ්ජන්ති। කොට්ඨෙ පූරණකාලෙපි කොට්ඨද්වාරං හත්ථෙන ඵුසාපෙන්ති। රාජධීතාය පුඤ්ඤෙන ගණ්හන්තානං ගහිතගහිතට්ඨානං පුන පූරති। පරිපුණ්ණභත්තභාජනතොපි “රාජධීතාය පුඤ්ඤ”න්ති වත්වා යස්ස කස්සචි දෙන්තානං යාව න උක්කඩ්ඪන්ති, න තාව භත්තං ඛීයති, දාරකෙ <pb P=1.147/> කුච්ඡිගතෙයෙව සත්තවස්සානි අතික්කමිංසු।
bod:ගබ්භෙ <pb M=1.172/> පන පරිපක්කෙ සත්තාහං මහාදුක්ඛං අනුභොසි। සා සාමිකං ආමන්තෙත්වා, “පුරෙ මරණා ජීවමානාව දානං දස්සාමී”ති සත්ථු සන්තිකං පෙසෙසි – “ගච්ඡ, ඉමං පවත්තිං සත්ථු ආරොචෙත්වා සත්ථාරං නිමන්තෙහි, යඤ්ච සත්ථා වදෙති, තං සාධුකං උපලක්ඛෙත්වා ආගන්ත්වා මය්හං කථෙහී”ති। සො ගන්ත්වා තස්සා සාසනං භගවතො ආරොචෙසි। සත්ථා, “සුඛිනී හොතු සුප්පවාසා කොලියධීතා අරොගා, අරොගං පුත්තං විජායතූ”ති (උදා॰ 18) ආහ। රාජා තං සුත්වා භගවන්තං අභිවාදෙත්වා අත්තනො ගාමාභිමුඛො පායාසි। තස්ස පුරෙ ආගමනායෙව සුප්පවාසාය කුච්ඡිතො <pb V=1.146/> ධමකරණා උදකං විය ගබ්භො නික්ඛමි, පරිවාරෙත්වා නිසින්නජනො අස්සුමුඛොව හසිතුං ආරද්ධො තුට්ඨපහට්ඨො මහාජනො රඤ්ඤො සාසනං ආරොචෙතුං අගමාසි।
bod:රාජා තෙසං ආගමනං දිස්වාව, “දසබලෙන කථිතකථා නිප්ඵන්නා භවිස්සති මඤ්ඤෙ”ති චින්තෙසි। සො ආගන්ත්වා සත්ථු සාසනං රාජධීතාය ආරොචෙසි। රාජධීතා තයා නිමන්තිතං ජීවිතභත්තමෙව මඞ්ගලභත්තං භවිස්සති, ගච්ඡ සත්තාහං දසබලං නිමන්තෙහීති। රාජා තථා අකාසි। සත්තාහං බුද්ධප්පමුඛස්ස සඞ්ඝස්ස මහාදානං පවත්තයිංසු। දාරකො සබ්බෙසං ඤාතීනං සන්තත්තං චිත්තං නිබ්බාපෙන්තො ජාතොති <b>සීවලිදාරකො</b>ත්වෙවස්ස නාමං අකංසු। සො සත්තවස්සානි ගබ්භෙ වසිතත්තා ජාතකාලතො පට්ඨාය සබ්බකම්මක්ඛමො අහොසි। ධම්මසෙනාපති සාරිපුත්තො සත්තමෙ දිවසෙ තෙන සද්ධිං කථාසල්ලාපං අකාසි। සත්ථාපි ධම්මපදෙ ගාථං අභාසි –
gax:“යොමං පලිපථං දුග්ගං, සංසාරං මොහමච්චගා।
gax:තිණ්ණො පාරඞ්ගතො ඣායී, අනෙජො අකථංකථී।
gae:අනුපාදාය නිබ්බුතො, තමහං බ්රූමි බ්රාහ්මණ”න්ති॥ (ධ॰ ප॰ 414)।
bod:අථ නං ථෙරො එවමාහ – “කිං පන තයා එවරූපං දුක්ඛරාසිං අනුභවිත්වා පබ්බජිතුං න වට්ටතී”ති? “ලභමානො පබ්බජෙය්යං, භන්තෙ”ති। සුප්පවාසා නං දාරකං ථෙරෙන <pb P=1.148/> සද්ධිං කථෙන්තං දිස්වා “කිං නු ඛො මෙ පුත්තො ධම්මසෙනාපතිනා සද්ධිං කථෙතී”ති ථෙරං උපසඞ්කමිත්වා පුච්ඡි – “මය්හං පුත්තො තුම්හෙහි සද්ධිං කිං කථෙති, භන්තෙ”ති? “අත්තනා අනුභූතං ගබ්භවාසදුක්ඛං කථෙත්වා, ‘තුම්හෙහි අනුඤ්ඤාතො පබ්බජිස්සාමී’ති වදතී”ති। “සාධු <pb M=1.173/>, භන්තෙ, පබ්බාජෙථ න”න්ති। ථෙරො තං විහාරං නෙත්වා තචපඤ්චකකම්මට්ඨානං දත්වා පබ්බාජෙන්තො “සීවලි, න තුය්හං අඤ්ඤෙන ඔවාදෙන කම්මං අත්ථි, තයා සත්ත වස්සානි අනුභූතදුක්ඛමෙව පච්චවෙක්ඛාහී”ති। “භන්තෙ, පබ්බාජනමෙව තුම්හාකං භාරො, යං පන මයා කාතුං සක්කා, තමහං ජානිස්සාමී”ති। සො පන පඨමකෙසවට්ටියා ඔහාරණක්ඛණෙයෙව සොතාපත්තිඵලෙ පතිට්ඨාසි, දුතියාය ඔහාරණක්ඛණෙ සකදාගාමිඵලෙ, තතියාය අනාගාමිඵලෙ සබ්බෙසංයෙව පන කෙසානං ඔරොපනඤ්ච අරහත්තසච්ඡිකිරියා ච අපච්ඡා අපුරිමා අහොසි। තස්ස පබ්බජිතදිවසතො පට්ඨාය භික්ඛුසඞ්ඝස්ස චත්තාරො පච්චයා යාවතිච්ඡකං උප්පජ්ජන්ති। එවං එත්ථ වත්ථු සමුට්ඨිතං।
bod:අපරභාගෙ සත්ථා සාවත්ථිං අගමාසි। ථෙරො සත්ථාරං අභිවාදෙත්වා, “භන්තෙ, මය්හං පුඤ්ඤං වීමංසිස්සාමි, පඤ්ච මෙ භික්ඛුසතානි දෙථා”ති ආහ। “ගණ්හ සීවලී”ති। සො පඤ්චසතෙ භික්ඛූ <pb V=1.147/> ගහෙත්වා හිමවන්තාභිමුඛං ගච්ඡන්තො අටවිමග්ගං ගච්ඡති, තස්ස පඨමං දිට්ඨනිග්රොධෙ අධිවත්ථා දෙවතා සත්තදිවසානි දානං අදාසි। ඉති සො –
gax:“නිග්රොධං පඨමං පස්සි, දුතියං පණ්ඩවපබ්බතං।
gae:තතියං අචිරවතියං, චතුත්ථං වරසාගරං॥
gax:“පඤ්චමං හිමවන්තං සො, ඡට්ඨං ඡද්දන්තුපාගමි।
gae:සත්තමං ගන්ධමාදනං, අට්ඨමං අථ රෙවත”න්ති॥
bod:සබ්බට්ඨානෙසු සත්ත සත්ත දිවසානෙව දානං අදංසු। ගන්ධමාදනපබ්බතෙ පන නාගදත්තදෙවරාජා නාම සත්තසු දිවසෙසු එකදිවසෙ ඛීරපිණ්ඩපාතං අදාසි, එකදිවසෙ සප්පිපිණ්ඩපාතං। භික්ඛුසඞ්ඝො ආහ – “ඉමස්ස දෙවරඤ්ඤො නෙව ධෙනුයො දුය්හමානා පඤ්ඤායන්ති, න දධිනිම්මථනං <pb P=1.149/>, කුතො තෙ දෙවරාජ ඉදං උප්පජ්ජතී”ති। “භන්තෙ කස්සපදසබලස්ස කාලෙ ඛීරසලාකභත්තදානස්සෙතං ඵල”න්ති දෙවරාජා ආහ। අපරභාගෙ සත්ථා ඛදිරවනියරෙවතස්ස පච්චුග්ගමනං අට්ඨුප්පත්තිං කත්වා ථෙරං අත්තනො සාසනෙ ලාභග්ගයසග්ගප්පත්තානං අග්ගට්ඨානෙ ඨපෙසි।
bod:එවං ලාභග්ගයසග්ගප්පත්තස්ස පන ඉමස්ස ථෙරස්ස අරහත්තප්පත්තිං එකච්චෙ ආචරියා එවං වදන්ති – “හෙට්ඨා වුත්තනයෙන ධම්මසෙනාපතිනා ඔවාදෙ දින්නෙ යං <pb M=1.174/> මයා කාතුං සක්කා, තමහං ජානිස්සාමීති පබ්බජිත්වා විපස්සනාකම්මට්ඨානං ගහෙත්වා තං දිවසංයෙව අඤ්ඤතරං විවිත්තං කුටිකං දිස්වා තං පවිසිත්වා මාතුකුච්ඡිස්මිං සත්ත වස්සානි අත්තනා අනුභූතං දුක්ඛං අනුස්සරිත්වා තදනුසාරෙන අතීතානාගතෙ තස්ස අවෙක්ඛන්තස්ස ආදිත්තා විය තයො භවා උපට්ඨහිංසු। ඤාණස්ස පරිපාකං ගතත්තා විපස්සනාවීථිං ඔතරි, තාවදෙව මග්ගප්පටිපාටියා සබ්බෙපි ආසවෙ ඛෙපෙන්තො අරහත්තං පාපුණී”ති। උභයථාපි ථෙරස්ස අරහත්තප්පත්තියෙව පකාසිතා। ථෙරො පන පභින්නපටිසම්භිදො ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.12.31-39) –
gax:“වරුණො නාම නාමෙන, දෙවරාජා අහං තදා।
gae:උපට්ඨහෙසිං සම්බුද්ධං, සයොග්ගබලවාහනො॥
gax:“නිබ්බුතෙ ලොකනාථම්හි, අත්ථදස්සීනරුත්තමෙ।
gae:තූරියං සබ්බමාදාය, අගමං බොධිමුත්තමං॥
gax:“වාදිතෙන ච නච්චෙන, සම්මතාළසමාහිතො।
gae:සම්මුඛා විය සම්බුද්ධං, උපට්ඨිං බොධිමුත්තමං॥
gax:“උපට්ඨහිත්වා <pb V=1.148/> තං බොධිං, ධරණීරුහපාදපං।
gae:පල්ලඞ්කං ආභුජිත්වාන, තත්ථ කාලඞ්කතො අහං॥
gax:“සකකම්මාභිරද්ධොහං, පසන්නො බොධිමුත්තමෙ।
gae:තෙන චිත්තප්පසාදෙන, නිම්මානං උපපජ්ජහං॥
gax:“සට්ඨිතූරියසහස්සානි, පරිවාරෙන්ති මං සදා।
gae:මනුස්සෙසු ච දෙවෙසු, වත්තමානං භවාභවෙ॥
gax:“තිවිධග්ගී නිබ්බුතා මය්හං, භවා සබ්බෙ සමූහතා।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“සුබාහූ නාම නාමෙන, චතුත්තිංසාසු ඛත්තියා।
gae:සත්තරතනසම්පන්නා, පඤ්චකප්පසතෙ ඉතො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.175/> පන පත්වා විමුත්තිසුඛපටිසංවෙදනෙන පීතිවෙගෙන උදානෙන්තො <b>“තෙ මෙ ඉජ්ඣිංසු සඞ්කප්පා”</b>ති ගාථං අභාසි।
bod:60:තත්ථ <b>තෙ මෙ ඉජ්ඣිංසු සඞ්කප්පා, යදත්ථො පාවිසිං කුටිං, විජ්ජාවිමුත්තිං පච්චෙස</b>න්ති යෙ පුබ්බෙ මයා කාමසඞ්කප්පාදීනං සමුච්ඡෙදකරා නෙක්ඛම්මසඞ්කප්පාදයො අභිපත්ථිතායෙව “කදා නු ඛ්වාහං තදායතනං උපසම්පජ්ජ විහරිස්සාමි, යදරියා එතරහි <pb P=1.150/> උපසම්පජ්ජ විහරන්තී”ති, විමුත්තාධිප්පායසඤ්ඤිතා විමුත්තිං උද්දිස්ස සඞ්කප්පා මනොරථා අභිණ්හසො අප්පමත්තා යදත්ථො යංපයොජනො යෙසං නිප්ඵාදනත්ථං කුටිං සුඤ්ඤාගාරං විපස්සිතුං පාවිසිං තිස්සො විජ්ජා ඵලවිමුත්තිඤ්ච පච්චෙසන්තො, ගවෙසන්තො තෙ මෙ ඉජ්ඣිංසු තෙ සබ්බෙව ඉදානි මය්හං ඉජ්ඣිංසු සමිජ්ඣිංසු, නිප්ඵන්නකුසලසඞ්කප්පො පරිපුණ්ණමනොරථො ජාතොති අත්ථො। තෙසං සමිද්ධභාවං දස්සෙතුං <b>“මානානුසයමුජ්ජහ”</b>න්ති වුත්තං। යස්මා මානානුසයමුජ්ජහං පජහිං සමුච්ඡින්දිං, තස්මා තෙ මෙ සඞ්කප්පා ඉජ්ඣිංසූති යොජනා। මානානුසයෙ හි පහීනෙ අප්පහීනො නාම අනුසයො නත්ථි, අරහත්තඤ්ච අධිගතමෙව හොතීති මානානුසයප්පහානං යථාවුත්තසඞ්කප්පසමිද්ධියා කාරණං කත්වා වුත්තං।
cen:සීවලිත්ථෙරගාථාවණ්ණනා නිට්ඨිතා।
cen:ඡට්ඨවග්ගවණ්ණනා නිට්ඨිතා।
tit:7:සත්තමවග්ගො
sub:1:වප්පත්ථෙරගාථාවණ්ණනා
bod:<b>පස්සති</b> <pb V=1.149/> <b>පස්සො</b>ති ආයස්මතො වප්පත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ හංසවතීනගරෙ කුලගෙහෙ නිබ්බත්තිත්වා විඤ්ඤුතං පත්තො “අසුකො ච අසුකො ච ථෙරො සත්ථු පඨමං ධම්මපටිග්ගාහකා අහෙසු”න්ති ථොමනං සුත්වා භගවන්තං උපසඞ්කමිත්වා පත්ථනං පට්ඨපෙසි – “අහම්පි භගවා අනාගතෙ තාදිසස්ස සම්මාසම්බුද්ධස්ස පඨමං ධම්මපටිග්ගාහකානං අඤ්ඤතරො භවෙය්ය”න්ති, සත්ථු <pb M=1.176/> සන්තිකෙ සරණගමනඤ්ච පවෙදෙසි। සො යාවජීවං පුඤ්ඤානි කත්වා තතො චුතො දෙවමනුස්සෙසුයෙව සංසරන්තො ඉමස්මිං බුද්ධුප්පාදෙ කපිලවත්ථුස්මිං වාසෙට්ඨස්ස නාම බ්රාහ්මණස්ස පුත්තො හුත්වා නිබ්බත්ති, <b>වප්පො</b>තිස්ස නාමං අහොසි। සො අසිතෙන ඉසිනා “සිද්ධත්ථකුමාරො සබ්බඤ්ඤූ භවිස්සතී”ති බ්යාකතො කොණ්ඩඤ්ඤප්පමුඛෙහි බ්රාහ්මණපුත්තෙහි සද්ධිං ඝරාවාසං පහාය තාපසපබ්බජ්ජං පබ්බජිත්වා “තස්මිං සබ්බඤ්ඤුතං පත්තෙ තස්ස සන්තිකෙ ධම්මං සුත්වා අමතං පාපුණිස්සාමී”ති උරුවෙලායං විහරන්තං මහාසත්තං ඡබ්බස්සානි පධානං පදහන්තං උපට්ඨහිත්වා ඔළාරිකාහාරපරිභොගෙන නිබ්බිජ්ජිත්වා ඉසිපතනං ගතො। අභිසම්බුජ්ඣිත්වා සත්ථාරා සත්තසත්තාහානි වීතිනාමෙත්වා ඉසිපතනං <pb P=1.151/> ගන්ත්වා ධම්මචක්කෙ පවත්තිතෙ පාටිපදදිවසෙ සොතාපත්තිඵලෙ පතිට්ඨිතො පඤ්චමියං පක්ඛස්ස අඤ්ඤාසිකොණ්ඩඤ්ඤාදීහි සද්ධිං අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.20-30) –
gax:“උභින්නං දෙවරාජූනං, සඞ්ගාමො සමුපට්ඨිතො।
gae:අහොසි සමුපබ්යූළ්හො, මහාඝොසො අවත්තථ॥
gax:“පදුමුත්තරො ලොකවිදූ, ආහුතීනං පටිග්ගහො।
gae:අන්තලික්ඛෙ ඨිතො සත්ථා, සංවෙජෙසි මහාජනං॥
gax:“සබ්බෙ දෙවා අත්තමනා, නික්ඛිත්තකවචාවුධා।
gae:සම්බුද්ධං අභිවාදෙත්වා, එකග්ගාසිංසු තාවදෙ॥
gax:“මය්හං සඞ්කප්පමඤ්ඤාය, වාචාසභිමුදීරයි।
gae:අනුකම්පකො ලොකවිදූ, නිබ්බාපෙසි මහාජනං॥
gax:“පදුට්ඨචිත්තො <pb V=1.150/> මනුජො, එකපාණං විහෙඨයං।
gae:තෙන චිත්තප්පදොසෙන, අපායං උපපජ්ජති॥
gax:“සඞ්ගාමසීසෙ නාගොව, බහූ පාණෙ විහෙඨයං।
gae:නිබ්බාපෙථ සකං චිත්තං, මා හඤ්ඤිත්ථො පුනප්පුනං॥
gax:“ද්වින්නම්පි යක්ඛරාජූනං, සෙනා සා විම්හිතා අහු।
gae:සරණඤ්ච උපාගච්ඡුං, ලොකජෙට්ඨං සුතාදිනං॥
gax:“සඤ්ඤාපෙත්වාන ජනතං, පදමුද්ධරි චක්ඛුමා।
gae:පෙක්ඛමානොව දෙවෙහි, පක්කාමි උත්තරාමුඛො॥
gax:“පඨමං <pb M=1.177/> සරණං ගච්ඡිං, ද්විපදින්දස්ස තාදිනො।
gae:කප්පානං සතසහස්සං, දුග්ගතිං නුපපජ්ජහං॥
gax:“මහාදුන්දුභිනාමා ච, සොළසාසුං රථෙසභා।
gae:තිංසකප්පසහස්සම්හි, රාජානො චක්කවත්තිනො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනා පටිලද්ධසම්පත්තිං පච්චවෙක්ඛණමුඛෙන සත්ථු ගුණමහන්තතං පච්චවෙක්ඛිත්වා “ඊදිසං නාම සත්ථාරං බාහුලිකාදිවාදෙන සමුදාචරිම්හ। අහො පුථුජ්ජනභාවො නාම අන්ධකරණො අචක්ඛුකරණො අරියභාවොයෙව චක්ඛුකරණො”ති දස්සෙන්තො <b>“පස්සති පස්සො”</b>ති ගාථං අභාසි।
bod:61:තත්ථ <b>පස්සති පස්සො</b>ති පස්සති සම්මාදිට්ඨියා ධම්මෙ අවිපරීතං ජානාති බුජ්ඣතීති පස්සො, දස්සනසම්පන්නො අරියො, සො <b>පස්සන්තං</b> අවිපරීතදස්සාවිං “අයං අවිපරීතදස්සාවී”ති පස්සති පඤ්ඤාචක්ඛුනා ධම්මාධම්මං යථාසභාවතො ජානාති। න කෙවලං පස්සන්තමෙව, අථ ඛො <b>අපස්සන්තඤ්ච</b> පස්සති, යො පඤ්ඤාචක්ඛුවිරහිතො ධම්මෙ යථාසභාවතො න පස්සති, තම්පි අපස්සන්තං පුථුජ්ජනං “අන්ධො වතායං භවං අචක්ඛුකො”ති අත්තනො පඤ්ඤාචක්ඛුනා පස්සති। <b>අපස්සන්තො අපස්සන්තං, පස්සන්තඤ්ච න පස්සතී</b>ති අපස්සන්තො පඤ්ඤාචක්ඛුරහිතො අන්ධබාලො තාදිසං අන්ධබාලං අයං ධම්මාධම්මං යථාසභාවතො න පස්සතීති යථා අපස්සන්තං න පස්සති න ජානාති, එවං අත්තනො පඤ්ඤාචක්ඛුනා ධම්මාධම්මං යථාසභාවතො පස්සන්තඤ්ච පණ්ඩිතං “අයං එවංවිධො”ති න පස්සති න ජානාති, තස්මා අහම්පි පුබ්බෙ දස්සනරහිතො සකලං ඤෙය්යං හත්ථාමලකං විය පස්සන්තං භගවන්තං අපස්සන්තම්පි පූරණාදිං යථාසභාවතො න පස්සිං, ඉදානි පන බුද්ධානුභාවෙන සම්පන්නො උභයෙපි යථාසභාවතො පස්සාමීති සෙවිතබ්බාසෙවිතබ්බෙසු අත්තනො අවිපරීතපටිපත්තිං දස්සෙති।
cen:වප්පත්ථෙරගාථාවණ්ණනා නිට්ඨිතා।
sub:2:වජ්ජිපුත්තත්ථෙරගාථාවණ්ණනා
bod:<b>එකකා</b> <pb M=1.178/> <pb V=1.151/> <pb P=1.152/> <b>මයං අරඤ්ඤෙ</b>ති ආයස්මතො වජ්ජිපුත්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං විපස්සිං භගවන්තං දිස්වා පසන්නමානසො නාගපුප්ඵකෙසරෙහි පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ අමච්චකුලෙ නිබ්බත්ති, <b>වජ්ජිපුත්තො</b>තිස්ස නාමං අහොසි। සො භගවතො වෙසාලිගමනෙ බුද්ධානුභාවං දිස්වා පටිලද්ධසද්ධො පබ්බජිත්වා කතපුබ්බකිච්චො කම්මට්ඨානං ගහෙත්වා වෙසාලියා අවිදූරෙ අඤ්ඤතරස්මිං වනසණ්ඩෙ විහරති। තෙන ච සමයෙන වෙසාලියං උස්සවො අහොසි। තත්ථ තත්ථ නච්චගීතවාදිතං පවත්තති, මහාජනො හට්ඨතුට්ඨො උස්සවසම්පත්තිං පච්චනුභොති, තං සුත්වා සො භික්ඛු අයොනිසො උම්මුජ්ජන්තො විවෙකං වජ්ජමානො කම්මට්ඨානං විස්සජ්ජෙත්වා අත්තනො අනභිරතිං පකාසෙන්තො –
gax:“එකකා මයං අරඤ්ඤෙ විහරාම, අපවිද්ධංව වනස්මිං දාරුකං।
gae:එතාදිසිකාය රත්තියා, කො සු නාම අම්හෙහි පාපියො”ති॥ – ගාථමාහ।
bod:තං සුත්වා වනසණ්ඩෙ අධිවත්ථා දෙවතා තං භික්ඛුං අනුකම්පමානා “යදිපි, ත්වං භික්ඛු, අරඤ්ඤවාසං හීළෙන්තො වදසි, විවෙකකාමා පන විද්දසුනො තං බහු මඤ්ඤන්තියෙවා”ති ඉමමත්ථං දස්සෙන්තී –
gax:“එකකො ත්වං අරඤ්ඤෙ විහරසි, අපවිද්ධංව වනස්මිං දාරුකං।
gae:තස්ස තෙ බහුකා පිහයන්ති, නෙරයිකා විය සග්ගගාමින”න්ති॥ –
uni:ගාථං වත්වා, “කථඤ්හි නාම ත්වං, භික්ඛු, නිය්යානිකෙ සම්මාසම්බුද්ධස්ස සාසනෙ පබ්බජිත්වා අනිය්යානිකං විතක්කං විතක්කෙස්සසී”ති සන්තජ්ජෙන්තී සංවෙජෙසි <pb M=1.179/>। එවං සො භික්ඛු තාය දෙවතාය සංවෙජිතො කසාභිහතො විය භද්රො අස්සාජානීයො විපස්සනාවීථිං <pb P=1.153/> ඔතරිත්වා නචිරස්සෙව විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.11.62-66) –
gax:“සුවණ්ණවණ්ණං සම්බුද්ධං, සතරංසිංව භාණුමං।
gae:ඔභාසෙන්තං දිසා සබ්බා, උළුරාජංව පූරිතං॥
gax:“පුරක්ඛතං <pb V=1.152/> සාවකෙහි, සාගරෙහෙව මෙදනිං।
gae:නාගං පග්ගය්හ රෙණූහි, විපස්සිස්සාභිරොපයිං॥
gax:“එකනවුතිතො කප්පෙ, යං රෙණුමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“පණ්ණතාලීසිතො කප්පෙ, රෙණු නාමාසි ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා “අයං මෙ අරහත්තප්පත්තියා අඞ්කුසො ජාතො”ති අත්තනො දෙවතාය ච වුත්තනයං සංකඩ්ඪිත්වා –
gax:62:“එකකා මයං අරඤ්ඤෙ විහරාම, අපවිද්ධංව වනස්මිං දාරුකං।
gae:තස්ස මෙ බහුකා පිහයන්ති, නෙරයිකා විය සග්ගගාමින”න්ති॥ –
uni:ගාථං අභාසි।
bod:තස්සත්ථො – අනපෙක්ඛභාවෙන වනෙ ඡඩ්ඩිතදාරුක්ඛණ්ඩං විය යදිපි <b>මයං එකකා</b> එකාකිනො අසහායා ඉමස්මිං <b>අරඤ්ඤෙ විහරාම,</b> එවං විහරතො පන <b>තස්ස මෙ බහුකා පිහයන්ති</b> මං බහූ අත්ථකාමරූපා කුලපුත්තා අභිපත්ථෙන්ති, “අහො වතස්ස මයම්පි වජ්ජිපුත්තත්ථෙරො විය ඝරබන්ධනං පහාය අරඤ්ඤෙ විහරෙය්යාමා”ති। යථා කිං? <b>නෙරයිකා විය සග්ගගාමිනං,</b> යථා නාම නෙරයිකා අත්තනො පාපකම්මෙන නිරයෙ නිබ්බත්තසත්තා සග්ගගාමීනං සග්ගූපගාමීනං පිහයන්ති – “අහො වත මයම්පි නිරයදුක්ඛං පහාය සග්ගසුඛං පච්චනුභවෙය්යාමා”ති එවංසම්පදමිදන්ති අත්ථො। එත්ථ <pb M=1.180/> ච අත්තනි ගරුබහුවචනප්පයොගස්ස ඉච්ඡිතබ්බත්තා “එකකා මයං විහරාමා”ති පුන තස්ස අත්ථස්ස එකත්තං සන්ධාය “තස්ස මෙ”ති එකවචනප්පයොගො කතො। “තස්ස මෙ”, “සග්ගගාමින”න්ති ච උභයම්පි ‘පිහයන්තී’ති පදං අපෙක්ඛිත්වා උපයොගත්ථෙ සම්පදානනිද්දෙසො දට්ඨබ්බො। තං අභිපත්ථෙන්තීති ච තාදිසෙ අරඤ්ඤවාසාදිගුණෙ අභිපත්ථෙන්තා නාම හොන්තීති කත්වා වුත්තං। <b>තස්ස මෙ</b>ති වා තස්ස මම සන්තිකෙ ගුණෙති අධිප්පායො।
cen:වජ්ජිපුත්තත්ථෙරගාථාවණ්ණනා නිට්ඨිතා।
sub:3:පක්ඛත්ථෙරගාථාවණ්ණනා
bod:<b>චුතා</b> <pb V=1.153/> <pb P=1.154/> <b>පතන්තී</b>ති ආයස්මතො පක්ඛත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි කරොන්තො ඉතො එකනවුතෙ කප්පෙ යක්ඛසෙනාපති හුත්වා විපස්සිං භගවන්තං දිස්වා පසන්නමානසො දිබ්බවත්ථෙන පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සක්කෙසු දෙවදහනිගමෙ සාකියරාජකුලෙ නිබ්බත්ති, “සම්මොදකුමාරො”තිස්ස නාමං අහොසි। අථස්ස දහරකාලෙ වාතරොගෙන පාදා න වහිංසු। සො කතිපයං කාලං පීඨසප්පී විය විචරි। තෙනස්ස <b>පක්ඛො</b>ති සමඤ්ඤා ජාතා। පච්ඡා අරොගකාලෙපි තථෙව නං සඤ්ජානන්ති, සො භගවතො ඤාතිසමාගමෙ පාටිහාරියං දිස්වා පටිලද්ධසද්ධො පබ්බජිත්වා කතපුබ්බකිච්චො කම්මට්ඨානං ගහෙත්වා අරඤ්ඤෙ විහරති। අථෙකදිවසං ගාමං පිණ්ඩාය පවිසිතුං ගච්ඡන්තො අන්තරාමග්ගෙ අඤ්ඤතරස්මිං රුක්ඛමූලෙ නිසීදි। තස්මිඤ්ච සමයෙ අඤ්ඤතරො කුලලො මංසපෙසිං ආදාය ආකාසෙන ගච්ඡති, තං බහූ කුලලා අනුපතිත්වා පාතෙසුං। පාතිතං මංසපෙසිං එකො කුලලො අග්ගහෙසි। තං අඤ්ඤො අච්ඡින්දිත්වා ගණ්හි, තං දිස්වා ථෙරො “යථායං මංසපෙසි, එවං කාමා නාම බහුසාධාරණා බහුදුක්ඛා බහුපායාසා”ති – කාමෙසු ආදීනවං නෙක්ඛම්මෙ ච ආනිසංසං පච්චවෙක්ඛිත්වා විපස්සනං පට්ඨපෙත්වා “අනිච්ච”න්තිආදිනා මනසිකරොන්තො පිණ්ඩාය චරිත්වා කතභත්තකිච්චො <pb M=1.181/> දිවාට්ඨානෙ නිසීදිත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.1-10) –
gax:“විපස්සී නාම භගවා, ලොකජෙට්ඨො නරාසභො।
gae:අට්ඨසට්ඨිසහස්සෙහි, පාවිසි බන්ධුමං තදා॥
gax:“නගරා අභිනික්ඛම්ම, අගමං දීපචෙතියං।
gae:අද්දසං විරජං බුද්ධං, ආහුතීනං පටිග්ගහං॥
gax:“චුල්ලාසීතිසහස්සානි, යක්ඛා මය්හං උපන්තිකෙ।
gae:උපට්ඨහන්ති සක්කච්චං, ඉන්දංව තිදසා ගණා॥
gax:“භවනා අභිනික්ඛම්ම, දුස්සං පග්ගය්හහං තදා।
gae:සිරසා අභිවාදෙසිං, තඤ්චාදාසිං මහෙසිනො॥
gax:“අහො බුද්ධො අහො ධම්මො, අහො නො සත්ථු සම්පදා।
gae:බුද්ධස්ස ආනුභාවෙන, වසුධායං පකම්පථ॥
gax:“තඤ්ච අච්ඡරියං දිස්වා, අබ්භුතං ලොමහංසනං।
gae:බුද්ධෙ චිත්තං පසාදෙමි, ද්විපදින්දම්හි තාදිනෙ॥
gax:“සොහං <pb V=1.154/> චිත්තං පසාදෙත්වා, දුස්සං දත්වාන සත්ථුනො।
gae:සරණඤ්ච උපාගච්ඡිං, සාමච්චො සපරිජ්ජනො॥
gax:“එකනවුතිතො කප්පෙ, යං කම්මමකරිං තදා।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ඉතො පන්නරසෙ කප්පෙ, සොළසාසුං සුවාහනා।
gae:සත්තරතනසම්පන්නො, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා යදෙව සංවෙගවත්ථුං අඞ්කුසං කත්වා විපස්සනං වඩ්ඪෙත්වා අඤ්ඤා අධිගතා, තස්ස සංකිත්තනමුඛෙන අඤ්ඤං බ්යාකරොන්තො <b>“චුතා පතන්තී”</b>ති ගාථං අභාසි।
bod:63:තත්ථ <b>චුතා</b>ති භට්ඨා। <b>පතන්තී</b>ති අනුපතන්ති। <b>පතිතා</b>ති <pb P=1.155/> චවනවසෙන භූමියං පතිතා, ආකාසෙ වා සම්පතනවසෙන පතිතා। <b>ගිද්ධා</b>ති ගෙධං ආපන්නා <pb M=1.182/>। <b>පුනරාගතා</b>ති පුනදෙව උපගතා। <b>ච</b>-සද්දො සබ්බත්ථ යොජෙතබ්බො। ඉදං වුත්තං හොති – පතන්ති අනුපතන්ති ච ඉධ කුලලා, ඉතරස්ස මුඛතො චුතා ච මංසපෙසි, චුතා පන සා භූමියං පතිතා ච, ගිද්ධා ගෙධං ආපන්නා සබ්බෙව කුලලා පුනරාගතා। යථා චිමෙ කුලලා, එවං සංසාරෙ පරිබ්භමන්තා සත්තා යෙ කුසලධම්මතො චුතා, තෙ පතන්ති නිරයාදීසු, එවං පතිතා ච, සම්පත්තිභවෙ ඨිතා තත්ථ කාමසුඛානුයොගවසෙන කාමභවෙ රූපාරූපභවෙසු ච භවනිකන්තිවසෙන ගිද්ධා ච පුනරාගතා භවතො අපරිමුත්තත්තා තෙන තෙන භවගාමිනා කම්මෙන තං තං භවසඤ්ඤිතං දුක්ඛං ආගතා එව, එවංභූතා ඉමෙ සත්තා। මයා පන <b>කතං කිච්චං</b> පරිඤ්ඤාදිභෙදං සොළසවිධම්පි කිච්චං කතං, න දානි තං කාතබ්බං අත්ථි। <b>රතං රම්මං</b> රමිතබ්බං අරියෙහි සබ්බසඞ්ඛතවිනිස්සටං නිබ්බානං රතං අභිරතං රම්මං। තෙන ච <b>සුඛෙනන්වාගතං සුඛං</b> ඵලසමාපත්තිසුඛෙන අනුආගතං උපගතං අච්චන්තසුඛං නිබ්බානං, සුඛෙන වා සුඛාපටිපදාභූතෙන විපස්සනාසුඛෙන මග්ගසුඛෙන ච අන්වාගතං ඵලසුඛං නිබ්බානසුඛඤ්චාති අත්ථො වෙදිතබ්බො।
cen:පක්ඛත්ථෙරගාථාවණ්ණනා නිට්ඨිතා।
sub:4:විමලකොණ්ඩඤ්ඤත්ථෙරගාථාවණ්ණනා
bod:<b>දුමව්හයාය උප්පන්නො</b>ති විමලකොණ්ඩඤ්ඤත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො <pb V=1.155/> තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ විභවසම්පන්නෙ කුලෙ නිබ්බත්තිත්වා විඤ්ඤුතං පත්තො එකදිවසං විපස්සිං භගවන්තං මහතියා පරිසාය පරිවුතං ධම්මං දෙසෙන්තං දිස්වා පසන්නමානසො චතූහි සුවණ්ණපුප්ඵෙහි පූජෙසි। භගවා තස්ස පසාදසංවඩ්ඪනත්ථං තථාරූපං ඉද්ධාභිසඞ්ඛාරං අභිසඞ්ඛාරෙසි, යථා සුවණ්ණාභා සකලං තං පදෙසං ඔත්ථරති। තං දිස්වා භිය්යොසොමත්තාය පසන්නමානසො හුත්වා <pb P=1.156/> භගවන්තං වන්දිත්වා තං නිමිත්තං ගහෙත්වා අත්තනො ගෙහං ගන්ත්වා බුද්ධාරම්මණං පීතිං අවිජහන්තො කෙනචි රොගෙන කාලං කත්වා තුසිතෙසු උපපන්නො අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජානං <pb M=1.183/> බිම්බිසාරං පටිච්ච අම්බපාලියා කුච්ඡිම්හි පටිසන්ධිං ගණ්හි। රාජා හි බිම්බිසාරො තරුණකාලෙ අම්බපාලියා රූපසම්පත්තිං සුත්වා සඤ්ජාතාභිලාසො කතිපයමනුස්සපරිවාරො අඤ්ඤාතකවෙසෙන වෙසාලිං ගන්ත්වා එකරත්තිං තාය සංවාසං කප්පෙසි। තදා අයං තස්සා කුච්ඡිම්හි පටිසන්ධිං අග්ගහෙසි। සා ච ගබ්භස්ස පතිට්ඨිතභාවං තස්ස ආරොචෙසි। රාජාපි අත්තානං ජානාපෙත්වා දාතබ්බයුත්තකං දත්වා පක්කාමි। සා ගබ්භස්ස පරිපාකමන්වාය පුත්තං විජායි, “විමලො”තිස්ස නාමං අහොසි, පච්ඡා <b>විමලකොණ්ඩඤ්ඤො</b>ති පඤ්ඤායිත්ථ। සො වයප්පත්තො භගවතො වෙසාලිගමනෙ බුද්ධානුභාවං දිස්වා පසන්නමානසො පබ්බජිත්වා කතපුබ්බකිච්චො විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.40-48) –
gax:“විපස්සී නාම භගවා, ලොකජෙට්ඨො නරාසභො।
gae:නිසින්නො ජනකායස්ස, දෙසෙසි අමතං පදං॥
gax:“තස්සාහං ධම්මං සුත්වාන, ද්විපදින්නස්ස තාදිනො।
gae:සොණ්ණපුප්ඵානි චත්තාරි, බුද්ධස්ස අභිරොපයිං॥
gax:“සුවණ්ණච්ඡදනං ආසි, යාවතා පරිසා තදා।
gae:බුද්ධාභා ච සුවණ්ණාභා, ආලොකො විපුලො අහු॥
gax:“උදග්ගචිත්තො සුමනො, වෙදජාතො කතඤ්ජලී।
gae:විත්තිසඤ්ජනනො තෙසං, දිට්ඨධම්මසුඛාවහො॥
gax:“ආයාචිත්වාන සම්බුද්ධං, වන්දිත්වාන ච සුබ්බතං।
gae:පාමොජ්ජං ජනයිත්වාන, සකං භවනුපාගමිං॥
gax:“භවනෙ උපවිට්ඨොහං, බුද්ධසෙට්ඨං අනුස්සරිං।
gae:තෙන චිත්තප්පසාදෙන, තුසිතං උපපජ්ජහං॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“සොළසාසිංසු <pb V=1.156/> රාජානො, නෙමිසම්මතනාමකා।
gae:තෙතාලීසෙ ඉතො කප්පෙ, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.184/> පන පත්වා අඤ්ඤාපදෙසෙන අඤ්ඤං බ්යාකරොන්තො <b>“දුමව්හයායා”</b>ති ගාථං අභාසි।
bod:64:තත්ථ <b>දුමව්හයායා</b>ති දුමෙන අම්බෙන අව්හාතබ්බාය, අම්බපාලියාති අත්ථො। ආධාරෙ චෙතං භුම්මවචනං। <b>උප්පන්නො</b>ති තස්සා කුච්ඡියං උප්පන්නො උප්පජ්ජමානො ච। <b>ජාතො පණ්ඩරකෙතුනා</b>ති ධවලවත්ථධජත්තා “පණ්ඩරකෙතූ”ති පඤ්ඤාතෙන බිම්බිසාරරඤ්ඤා හෙතුභූතෙන ජාතො, තං පටිච්ච නිබ්බත්තොති අත්ථො। <b>උප්පන්නො</b>ති වා පඨමාභිනිබ්බත්තිදස්සනං। තතො හි <b>ජාතො</b>ති අභිජාතිදස්සනං। විජායනකාලතො පට්ඨාය හි ලොකෙ ජාතවොහාරො। එත්ථ ච “දුමව්හයාය උප්පන්නො”ති ඉමිනා අත්තුක්කංසනභාවං අපනෙති, අනෙකපතිපුත්තානම්පි විසෙසාධිගමසම්භවඤ්ච දීපෙති। “ජාතො පණ්ඩරකෙතුනා”ති ඉමිනා <pb P=1.157/> විඤ්ඤාතපිතිකදස්සනෙන පරවම්භනං අපනෙති। <b>කෙතුහා</b>ති මානප්පහායී। මානො හි උණ්ණතිලක්ඛණත්තා කෙතු වියාති කෙතු। තථා හි සො “කෙතුකම්යතාපච්චුපට්ඨානො”ති වුච්චති। <b>කෙතුනායෙවා</b>ති පඤ්ඤාය එව। පඤ්ඤා හි අනවජ්ජධම්මෙසු අච්චුග්ගතට්ඨෙන මාරසෙනප්පමද්දනෙන පුබ්බඞ්ගමට්ඨෙන ච අරියානං ධජා නාම। තෙනාහ “ධම්මො හි ඉසිනං ධජො”ති (සං॰ නි॰ 2.241; අ॰ නි॰ 4.48; ජා॰ 2.21.494)। <b>මහාකෙතුං පධංසයී</b>ති මහාවිසයතාය මහන්තා, සෙය්යමානජාතිමානාදිභෙදතො බහවො ච මානප්පකාරා, ඉතරෙ ච කිලෙසධම්මා සමුස්සිතට්ඨෙන කෙතු එතස්සාති මහාකෙතු මාරො පාපිමා। තං බලවිධමනවිසයාතික්කමනවසෙන අභිභවි නිබ්බිසෙවනං අකාසීති। “මහාකෙතුං පධංසයී”ති අත්තානං පරං විය දස්සෙන්තො අඤ්ඤාපදෙසෙන අරහත්තං බ්යාකාසි।
cen:විමලකොණ්ඩඤ්ඤත්ථෙරගාථාවණ්ණනා නිට්ඨිතා।
sub:5:උක්ඛෙපකතවච්ඡත්ථෙරගාථාවණ්ණනා
bod:<b>උක්ඛෙපකතවච්ඡස්සා</b>ති ආයස්මතො උක්ඛෙපකතවච්ඡත්ථෙරස්ස ගාථා। කා උප්පත්ති? සොපි කිර පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො චතුනවුතෙ කප්පෙ සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො සත්ථාරං උද්දිස්ස <pb M=1.185/> මාළං කරොන්තස්ස පූගස්ස එකත්ථම්භං අලභන්තස්ස ථම්භං දත්වා සහායකිච්චං අකාසි। සො තෙන පුඤ්ඤකම්මෙන <pb V=1.157/> දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>වච්ඡො</b>තිස්ස ගොත්තතො ආගතනාමං। සො සත්ථු සන්තිකෙ ධම්මං සුත්වා පටිලද්ධසද්ධො පබ්බජිත්වා කොසලරට්ඨෙ ගාමකාවාසෙ වසන්තො ආගතාගතානං භික්ඛූනං සන්තිකෙ ධම්මං පරියාපුණාති। “අයං <pb P=1.158/> විනයො ඉදං සුත්තන්තං අයං අභිධම්මො”ති පන පරිච්ඡෙදං න ජානාති। අථෙකදිවසං ආයස්මන්තං ධම්මසෙනාපතිං පුච්ඡිත්වා යථාපරිච්ඡෙදං සබ්බං සල්ලක්ඛෙසි। ධම්මසඞ්ගීතියා පුබ්බෙපි පිටකාදිසමඤ්ඤා පරියත්තිසද්ධම්මෙ වවත්ථිතා එව, යතො භික්ඛූනං විනයධරාදිවොහාරො। සො තෙපිටකං බුද්ධවචනං උග්ගණ්හන්තො පරිපුච්ඡන්තො තත්ථ වුත්තෙ රූපාරූපධම්මෙ සල්ලක්ඛෙත්වා විපස්සනං පට්ඨපෙත්වා සම්මසන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.2.13-26) –
gax:“සිද්ධත්ථස්ස භගවතො, මහාපූගගණො අහු।
gae:සරණං ගතා ච තෙ බුද්ධං, සද්දහන්ති තථාගතං॥
gax:“සබ්බෙ සඞ්ගම්ම මන්තෙත්වා, මාළං කුබ්බන්ති සත්ථුනො।
gae:එකත්ථම්භං අලභන්තා, විචිනන්ති බ්රහාවනෙ॥
gax:“තෙහං අරඤ්ඤෙ දිස්වාන, උපගම්ම ගණං තදා।
gae:අඤ්ජලිං පග්ගහෙත්වාන, පටිපුච්ඡිං ගණං අහං॥
gax:“තෙ මෙ පුට්ඨා වියාකංසු, සීලවන්තො උපාසකා।
gae:මාළං මයං කත්තුකාමා, එකත්ථම්භො න ලබ්භති॥
gax:“එකත්ථම්භං මමං දෙථ, අහං දස්සාමි සත්ථුනො।
gae:ආහරිස්සාමහං ථම්භං, අප්පොස්සුක්කා භවන්තු තෙ॥
gax:“තෙ මෙ ථම්භං පවෙච්ඡිංසු, පසන්නා තුට්ඨමානසා।
gae:තතො පටිනිවත්තිත්වා, අගමංසු සකං ඝරං॥
gax:“අචිරං ගතෙ පූගගණෙ, ථම්භං අහාසහං තදා।
gae:හට්ඨො හට්ඨෙන චිත්තෙන, පඨමං උස්සපෙසහං॥
gax:“තෙන <pb M=1.186/> චිත්තප්පසාදෙන, විමානං උපපජ්ජහං।
gae:උබ්බිද්ධං භවනං මය්හං, සත්තභූමං සමුග්ගතං॥
gax:“වජ්ජමානාසු භෙරීසු, පරිචාරෙමහං සදා।
gae:පඤ්චපඤ්ඤාසකප්පම්හි, රාජා ආසිං යසොධරො॥
gax:“තත්ථාපි භවනං මය්හං, සත්තභූමං සමුග්ගතං।
gae:කූටාගාරවරූපෙතං, එකත්ථම්භං මනොරමං॥
gax:“එකවීසතිකප්පම්හි <pb V=1.158/>, උදෙනො නාම ඛත්තියො।
gae:තත්රාපි භවනං මය්හං, සත්තභූමං සමුග්ගතං॥
gax:“යං යං යොනුපපජ්ජාමි, දෙවත්තං අථ මානුසං।
gae:අනුභොමි සුඛං සබ්බං, එකත්ථම්භස්සිදං ඵලං॥
gax:“චතුන්නවුතිතො කප්පෙ, යං ථම්භමදදං තදා।
gae:දුග්ගතිං නාභිජානාමි, එකත්ථම්භස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා කතකිච්චත්තා අකිලාසුභාවෙ ඨිතො අත්තනො සන්තිකං උපගතානං ගහට්ඨපබ්බජිතානං අනුකම්පං උපාදාය තෙපිටකං බුද්ධවචනං වීමංසිත්වා ධම්මං දෙසෙසි। දෙසෙන්තො ච එකදිවසං අත්තානං පරං විය කත්වා දස්සෙන්තො –
gax:65:“උක්ඛෙපකතවච්ඡස්ස, සඞ්කලිතං බහූහි වස්සෙහි।
gae:තං භාසති ගහට්ඨානං, සුනිසින්නො උළාරපාමොජ්ජො”ති॥ – ගාථං අභාසි।
bod:තත්ථ <b>උක්ඛෙපකතවච්ඡස්සා</b>ති කතඋක්ඛෙපවච්ඡස්ස, භික්ඛුනො සන්තිකෙ විසුං විසුං උග්ගහිතං විනයපදෙසං සුත්තපදෙසං අභිධම්මපදෙසඤ්ච යථාපරිච්ඡෙදං විනයසුත්තාභිධම්මානංයෙව උපරි ඛිපිත්වා සජ්ඣායනවසෙන තත්ථ තත්ථෙව පක්ඛිපිත්වා ඨිතවච්ඡෙනාති අත්ථො කරණත්ථෙ හි ඉදං සාමිවචනං। <b>සඞ්කලිතං බහූහි වස්සෙහී</b>ති බහුකෙහි සංවච්ඡරෙහි සම්පිණ්ඩනවසෙන හදයෙ ඨපිතං। “සඞ්ඛලිත”න්තිපි පාඨො, සඞ්ඛලිතං විය කතං එකාබද්ධවසෙන <pb M=1.187/> වාචුග්ගතං <pb P=1.159/> කතං। යං බුද්ධවචනන්ති වචනසෙසො। <b>ත</b>න්ති තං පරියත්තිධම්මං <b>භාසති</b> කථෙති। <b>ගහට්ඨාන</b>න්ති තෙසං යෙභුය්යතාය වුත්තං। <b>සුනිසින්නො</b>ති තස්මිං ධම්මෙ සම්මා නිච්චලො නිසින්නො, ලාභසක්කාරාදිං අපච්චාසීසන්තො කෙවලං විමුත්තායතනසීසෙයෙව ඨත්වා කථෙතීති අත්ථො। තෙනාහ <b>“උළාරපාමොජ්ජො”</b>ති ඵලසමාපත්තිසුඛවසෙන ධම්මදෙසනාවසෙනෙව ච උප්පන්නඋළාරපාමොජ්ජොති। වුත්තඤ්හෙතං –
ind:“යථා යථාවුසො භික්ඛු, යථාසුතං යථාපරියත්තං ධම්මං විත්ථාරෙන පරෙසං දෙසෙති තථා තථා සො තස්මිං ධම්මෙ ලභති අත්ථවෙදං, ලභති ධම්මවෙදං, ලභති ධම්මූපසංහිතං පාමොජ්ජ”න්තිආදි (දී॰ නි॰ 3.355)।
cen:උක්ඛෙපකතවච්ඡත්ථෙරගාථාවණ්ණනා නිට්ඨිතා।
sub:6:මෙඝියත්ථෙරගාථාවණ්ණනා
bod:<b>අනුසාසි</b> <pb V=1.159/> <b>මහාවීරො</b>ති ආයස්මතො මෙඝියත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ කුසලබීජානි රොපෙන්තො ඉතො එකනවුතෙ කප්පෙ විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පාපුණි। තස්මිඤ්ච සමයෙ විපස්සී භගවා බුද්ධකිච්චස්ස පරියොසානමාගම්ම ආයුසඞ්ඛාරං ඔස්සජ්ජි। තෙන පථවීකම්පාදීසු උප්පන්නෙසු මහාජනො භීතතසිතො අහොසි। අථ නං වෙස්සවණො මහාරාජා තමත්ථං විභාවෙත්වා සමස්සාසෙසි। තං සුත්වා මහාජනො සංවෙගප්පත්තො අහොසි। තත්ථායං කුලපුත්තො බුද්ධානුභාවං සුත්වා සත්ථරි සඤ්ජාතගාරවබහුමානො උළාරං පීතිසොමනස්සං පටිසංවෙදෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුස්මිං සාකියරාජකුලෙ නිබ්බත්ති, තස්ස <b>මෙඝියො</b>ති නාමං අහොසි। සො වයප්පත්තො සත්ථු සන්තිකෙ පබ්බජිත්වා භගවන්තං උපට්ඨහන්තො භගවති ජාලිකායං විහරන්තෙ කිමිකාලාය නදියා තීරෙ රමණීයං අම්බවනං දිස්වා <pb P=1.160/> තත්ථ විහරිතුකාමො <pb M=1.188/> ද්වෙ වාරෙ භගවතා වාරෙත්වා තතියවාරං විස්සජ්ජිතො තත්ථ ගන්ත්වා මිච්ඡාවිතක්කමක්ඛිකාහි ඛජ්ජමානො චිත්තසමාධිං අලභිත්වා සත්ථු සන්තිකං ගන්ත්වා තමත්ථං ආරොචෙසි। අථස්ස භගවා “අපරිපක්කාය, මෙඝිය, චෙතොවිමුත්තියා පඤ්ච ධම්මා පරිපාකාය සංවත්තන්තී”තිආදිනා (උදා॰ 31) ඔවාදං අදාසි। සො තස්මිං ඔවාදෙ ඨත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.57-65) –
gax:“යදා විපස්සී ලොකග්ගො, ආයුසඞ්ඛාරමොස්සජි।
gae:පථවී සම්පකම්පිත්ථ, මෙදනී ජලමෙඛලා॥
gax:“ඔතතං විතතං මය්හං, සුවිචිත්තවටංසකං।
gae:භවනම්පි පකම්පිත්ථ, බුද්ධස්ස ආයුසඞ්ඛයෙ॥
gax:“තාසො මය්හං සමුප්පන්නො, භවනෙ සම්පකම්පිතෙ।
gae:උප්පාදො නු කිමත්ථාය, ආලොකො විපුලො අහු॥
gax:“වෙස්සවණො ඉධාගම්ම, නිබ්බාපෙසි මහාජනං।
gae:පාණභූතෙ භයං නත්ථි, එකග්ගා හොථ සංවුතා॥
gax:“අහො බුද්ධො අහො ධම්මො, අහො නො සත්ථු සම්පදා।
gae:යස්මිං උප්පජ්ජමානම්හි, පථවී සම්පකම්පති॥
gax:“බුද්ධානුභාවං කිත්තෙත්වා, කප්පං සග්ගම්හි මොදහං।
gae:අවසෙසෙසු කප්පෙසු, කුසලං චරිතං මයා॥
gax:“එකනවුතිතො <pb V=1.160/> කප්පෙ, යං සඤ්ඤමලභිං තදා।
gae:දුග්ගතිං නාභිජානාමි, බුද්ධසඤ්ඤායිදං ඵලං॥
gax:“ඉතො චුද්දසකප්පම්හි, රාජා ආසිං පතාපවා।
gae:සමිතො නාම නාමෙන, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සත්ථු සම්මුඛා ඔවාදං ලභිත්වා “මයා අරහත්තං අධිගත”න්ති අඤ්ඤං බ්යාකරොන්තො –
gax:66:“අනුසාසි <pb M=1.189/> මහාවීරො, සබ්බධම්මාන පාරගූ।
gax:තස්සාහං ධම්මං සුත්වාන, විහාසිං සන්තිකෙ සතො।
gae:තිස්සො විජ්ජා අනුප්පත්තා, කතං බුද්ධස්ස සාසන”න්ති॥ – ගාථං අභාසි।
bod:තත්ථ <b>අනුසාසී</b>ති “අපරිපක්කාය, මෙඝිය, චෙතොවිමුත්තියා පඤ්ච ධම්මා පරිපාකාය සංවත්තන්තී”තිආදිනා ඔවදි අනුසිට්ඨිං අදාසි। <b>මහාවීරො</b>ති මහාවික්කන්තො, වීරියපාරමිපාරිපූරියා චතුරඞ්ගසමන්නාගතවීරියාධිට්ඨානෙන අනඤ්ඤසාධාරණචතුබ්බිධසම්මප්පධානසම්පත්තියා ච මහාවීරියොති අත්ථො। <b>සබ්බධම්මාන පාරගූ</b>ති සබ්බෙසඤ්ච ඤෙය්යධම්මානං පාරං පරියන්තං ඤාණගමනෙන ගතො අධිගතොති සබ්බධම්මාන පාරගූ, සබ්බඤ්ඤූති අත්ථො। සබ්බෙසං වා සඞ්ඛතධම්මානං පාරභූතං නිබ්බානං සයම්භූඤාණෙන ගතො අධිගතොති සබ්බධම්මාන පාරගූ। <b>තස්සාහං ධම්මං සුත්වානා</b>ති තස්ස බුද්ධස්ස භගවතො සාමුක්කංසිකං තං චතුසච්චධම්මං සුණිත්වා। <b>විහාසිං සන්තිකෙ</b>ති අම්බවනෙ මිච්ඡාවිතක්කෙහි උපද්දුතො චාලිකා විහාරං ගන්ත්වා සත්ථු සමීපෙයෙව විහාසිං। <b>සතො</b>ති සතිමා, සමථවිපස්සනාභාවනාය අප්පමත්තොති අත්ථො। <b>අහ</b>න්ති ඉදං යථා “අනුසාසී”ති එත්ථ “ම”න්ති එවං “විජ්ජා <pb P=1.161/> අනුප්පත්තා, කතං බුද්ධස්ස සාසන”න්ති එත්ථ “මයා”ති පරිණාමෙතබ්බං। <b>“කතං බුද්ධස්ස සාසන”</b>න්ති ච ඉමිනා යථාවුත්තං විජ්ජාත්තයානුප්පත්තිමෙව සත්ථු ඔවාදපටිකරණභාවදස්සනෙන පරියායන්තරෙන පකාසෙති। සීලක්ඛන්ධාදිපරිපූරණමෙව හි සත්ථු සාසනකාරිතා।
cen:මෙඝියත්ථෙරගාථාවණ්ණනා නිට්ඨිතා।
sub:7:එකධම්මසවනීයත්ථෙරගාථාවණ්ණනා
bod:<b>කිලෙසා</b> <pb M=1.190/> <b>ඣාපිතා මය්හ</b>න්ති ආයස්මතො එකධම්මසවනීයත්ථෙරස්ස ගාථා। කා උප්පත්ති? සො කිර <pb V=1.161/> පදුමුත්තරස්ස භගවතො කාලෙ රුක්ඛදෙවතා හුත්වා නිබ්බත්තො කතිපයෙ භික්ඛූ මග්ගමූළ්හෙ මහාරඤ්ඤෙ විචරන්තෙ දිස්වා අනුකම්පමානො අත්තනො භවනතො ඔතරිත්වා තෙ සමස්සාසෙත්වා භොජෙත්වා යථාධිප්පෙතට්ඨානං පාපෙසි। සො තෙන පුඤ්ඤකම්මෙන දෙවමනුස්සෙසු සංසරන්තො කස්සපෙ භගවති ලොකෙ උප්පජ්ජිත්වා කතබුද්ධකිච්චෙ පරිනිබ්බුතෙ තස්මිං කාලෙ බාරාණසිරාජා කිකී නාම අහොසි। තස්මිං කාලඞ්කතෙ තස්ස පුථුවින්දරාජා නාම පුත්තො ආසි। තස්ස පුත්තො සුසාමො නාම। තස්ස පුත්තො කිකීබ්රහ්මදත්තො නාම හුත්වා රජ්ජං කාරෙන්තො සාසනෙ අන්තරහිතෙ ධම්මස්සවනං අලභන්තො, “යො ධම්මං දෙසෙති, තස්ස සහස්සං දම්මී”ති ඝොසාපෙත්වා එකම්පි ධම්මකථිකං අලභන්තො, “මය්හං පිතුපිතාමහාදීනං කාලෙ ධම්මො සංවත්තති, ධම්මකථිකා සුලභා අහෙසුං। ඉදානි පන චතුප්පදිකගාථාමත්තම්පි කථෙන්තො දුල්ලභො। යාව ධම්මසඤ්ඤා න විනස්සති, තාවදෙව පබ්බජිස්සාමී”ති රජ්ජං පහාය හිමවන්තං උද්දිස්ස ගච්ඡන්තං සක්කො දෙවරාජා ආගන්ත්වා, “අනිච්චා වත සඞ්ඛාරා”ති ගාථාය ධම්මං කථෙත්වා නිවත්තෙසි। සො නිවත්තිත්වා බහුං පුඤ්ඤං කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ සෙතබ්යනගරෙ සෙට්ඨිකුලෙ නිබ්බත්තිත්වා වයප්පත්තො භගවති සෙතබ්යනගරෙ සිංසපාවනෙ විහරන්තෙ සත්ථාරං උපසඞ්කමිත්වා වන්දිත්වා එකමන්තං <pb P=1.162/> නිසීදි। තස්ස සත්ථා අජ්ඣාසයං ඔලොකෙත්වා, “අනිච්චා වත සඞ්ඛාරා”ති ඉමාය ගාථාය ධම්මං දෙසෙසි। තස්ස තත්ථ කතාධිකාරතාය සො අනිච්චසඤ්ඤාය පාකටතරං හුත්වා උපට්ඨිතාය පටිලද්ධසංවෙගො පබ්බජිත්වා ධම්මසම්මසනං පට්ඨපෙත්වා දුක්ඛසඤ්ඤං අනත්තසඤ්ඤඤ්ච මනසිකරොන්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.66-71) –
gax:“පදුමුත්තරබුද්ධස්ස, සාවකා වනචාරිනො।
gae:විප්පනට්ඨා බ්රහාරඤ්ඤෙ, අන්ධාව අනුසුය්යරෙ॥
gax:“අනුස්සරිත්වා සම්බුද්ධං, පදුමුත්තරනායකං।
gae:තස්ස තෙ මුනිනො පුත්තා, විප්පනට්ඨා මහාවනෙ॥
gax:“භවනා <pb M=1.191/> ඔරුහිත්වාන, අගමිං භික්ඛුසන්තිකං।
gae:තෙසං මග්ගඤ්ච ආචික්ඛිං, භොජනඤ්ච අදාසහං॥
gax:“තෙන කම්මෙන ද්විපදින්ද, ලොකජෙට්ඨ නරාසභ।
gae:ජාතියා සත්තවස්සොහං, අරහත්තමපාපුණිං॥
gax:“සචක්ඛූ නාම නාමෙන, ද්වාදස චක්කවත්තිනො।
gae:සත්තරතනසම්පන්නා, පඤ්චකප්පසතෙ ඉතො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:තස්ස <pb V=1.162/> එකෙනෙව ධම්මස්සවනෙන නිප්ඵන්නකිච්චත්තා <b>එකධම්මසවනීයො</b>ත්වෙව සමඤ්ඤා අහොසි। සො අරහා හුත්වා අඤ්ඤං බ්යාකරොන්තො –
gax:67:“කිලෙසා ඣාපිතා මය්හං, භවා සබ්බෙ සමූහතා।
gae:වික්ඛීණො ජාතිසංසාරො, නත්ථි දානි පුනබ්භවො”ති॥ – ගාථං අභාසි।
bod:තත්ථ <b>කිලෙසා</b>ති යස්මිං සන්තානෙ උප්පන්නා, තං කිලෙසෙන්ති විබාධෙන්ති උපතාපෙන්ති වාති කිලෙසා, රාගාදයො। <b>ඣාපිතා</b>ති ඉන්දග්ගිනා විය රුක්ඛගච්ඡාදයො අරියමග්ගඤාණග්ගිනා සමූලං දඩ්ඪා। <b>මය්හ</b>න්ති මයා, මම සන්තානෙ වා। <b>භවා සබ්බෙ සමූහතා</b>ති කාමකම්මභවාදයො සබ්බෙ භවා සමුග්ඝාටිතා කිලෙසානං ඣාපිතත්තා। සති හි කිලෙසවට්ටෙ කම්මවට්ටෙන භවිතබ්බං। කම්මභවානං සමූහතත්තා එව ච උපපත්තිභවාපි සමූහතා එව අනුප්පත්තිධම්මතාය ආපාදිතත්තා। <b>වික්ඛීණො ජාතිසංසාරො</b>ති ජාතිආදිකො –
gax:“ඛන්ධානඤ්ච පටිපාටි, ධාතුආයතනාන ච।
gae:අබ්බොච්ඡින්නං වත්තමානා, සංසාරොති පවුච්චතී”ති॥ –
uni:වුත්තලක්ඛණො <pb P=1.163/> සංසාරො විසෙසතො ඛීණො, තස්මා <b>නත්ථි දානි පුනබ්භවො</b>। යස්මා ආයතිං පුනබ්භවො නත්ථි, තස්මා වික්ඛීණො ජාතිසංසාරො। තස්මා ච පුනබ්භවො නත්ථි, යස්මා භවා සබ්බෙ සමූහතාති ආවත්තෙත්වා වත්තබ්බං। අථ වා වික්ඛීණො ජාතිසංසාරො, තතො එව නත්ථි දානි පුනබ්භවොති යොජෙතබ්බං।
cen:එකධම්මසවනීයත්ථෙරගාථාවණ්ණනා නිට්ඨිතා।
sub:8:එකුදානියත්ථෙරගාථාවණ්ණනා
bod:<b>අධිචෙතසො</b> <pb M=1.192/> <b>අප්පමජ්ජතො</b>ති ආයස්මතො එකුදානියත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො අත්ථදස්සිස්ස භගවතො කාලෙ යක්ඛසෙනාපති හුත්වා නිබ්බත්තො සත්ථරි පරිනිබ්බුතෙ, “අලාභා වත මෙ, දුල්ලද්ධං වත මෙ, යොහං සත්ථුධරමානකාලෙ දානාදිපුඤ්ඤං කාතුං නාලත්ථ”න්ති පරිදෙවසොකමාපන්නො අහොසි। අථ නං සාගරො නාම සත්ථු සාවකො සොකං විනොදෙත්වා සත්ථු ථූපපූජායං නියොජෙසි। සො පඤ්ච වස්සානි ථූපං <pb V=1.163/> පූජෙත්වා තතො චුතො තෙන පුඤ්ඤෙන දෙවමනුස්සෙසු එව සංසරන්තො කස්සපස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො කාලෙන කාලං සත්ථු සන්තිකං උපසඞ්කමි। තස්මිඤ්ච සමයෙ සත්ථා <b>“අධිචෙතසො”</b>ති ගාථාය සාවකෙ අභිණ්හං ඔවදි। සො තං සුත්වා සද්ධාජාතො පබ්බජි। පබ්බජිත්වා ච පන තමෙව ගාථං පුනප්පුනං පරිවත්තෙති। සො තත්ථ වීසතිවස්සසහස්සානි සමණධම්මං කරොන්තො ඤාණස්ස අපරිපක්කත්තා විසෙසං නිබ්බත්තෙතු නාසක්ඛි। තතො පන චුතො දෙවලොකෙ නිබ්බත්තිත්වා අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං විභවසම්පන්නස්ස බ්රාහ්මණස්ස පුත්තො හුත්වා නිබ්බත්තො විඤ්ඤුතං පත්වා ජෙතවනපටිග්ගහණසමයෙ බුද්ධානුභාවං දිස්වා පටිලද්ධසද්ධො පබ්බජිත්වා කතපුබ්බකිච්චො අරඤ්ඤෙ විහරන්තො සත්ථු සන්තිකං අගමාසි। තස්මිඤ්ච සමයෙ සත්ථා ආයස්මන්තං සාරිපුත්තං අත්තනො අවිදූරෙ අධිචිත්තමනුයුත්තං දිස්වා <b>“අධිචෙතසො”</b>ති ඉමං උදානං <pb P=1.164/> උදානෙසි। තං සුත්වා අයං චිරකාලං භාවනාය අරඤ්ඤෙ විහරන්තොපි කාලෙන කාලං තමෙව ගාථං උදානෙති, තෙනස්ස <b>එකුදානියො</b>ති සමඤ්ඤා උදපාදි। සො අථෙකදිවසං චිත්තෙකග්ගතං ලභිත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.12.72-81) –
gax:“අත්ථදස්සිම්හි සුගතෙ, නිබ්බුතෙ සමනන්තරා।
gae:යක්ඛයොනිං උපපජ්ජිං, යසං පත්තො චහං තදා॥
gax:“දුල්ලද්ධං <pb M=1.193/> වත මෙ ආසි, දුප්පභාතං දුරුට්ඨිතං।
gae:යං මෙ භොගෙ විජ්ජමානෙ, පරිනිබ්බායි චක්ඛුමා॥
gax:“මම සඞ්කප්පමඤ්ඤාය, සාගරො නාම සාවකො।
gae:මමුද්ධරිතුකාමො සො, ආගච්ඡි මම සන්තිකං॥
gax:“කිං නු සොචසි මා භායි, චර ධම්මං සුමෙධස।
gae:අනුප්පදින්නා බුද්ධෙන, සබ්බෙසං බීජසම්පදා॥
gax:“යො චෙ පූරෙය්ය සම්බුද්ධං, තිට්ඨන්තං ලොකනායකං।
gae:ධාතුං සාසපමත්තම්පි, නිබ්බුතස්සාපි පූජයෙ॥
gax:“සමෙ චිත්තප්පසාදම්හි, සමං පුඤ්ඤං මහග්ගතං।
gae:තස්මා ථූපං කරිත්වාන, පූජෙහි ජිනධාතුයො॥
gax:“සාගරස්ස වචො සුත්වා, බුද්ධථූපං අකාසහං।
gae:පඤ්චවස්සෙ පරිචරිං, මුනිනො ථූපමුත්තමං॥
gax:“තෙන කම්මෙන ද්විපදින්ද, ලොකජෙට්ඨ නරාසභ।
gae:සම්පත්තිං අනුභොත්වාන, අරහත්තමපාපුණිං॥
gax:“භූරිපඤ්ඤා <pb V=1.164/> ච චත්තාරො, සත්තකප්පසතෙ ඉතො।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා විමුත්තිසුඛෙන විහරන්තො එකදිවසං ආයස්මතා ධම්මභණ්ඩාගාරිකෙන පටිභානං වීමංසිතුං, “ආවුසො, මය්හං ධම්මං භණාහී”ති අජ්ඣිට්ඨො චිරකාලපරිචිතත්තා –
gax:68:“අධිචෙතසො අප්පමජ්ජතො, මුනිනො මොනපථෙසු සික්ඛතො।
gae:සොකා න භවන්ති තාදිනො, උපසන්තස්ස සදා සතීමතො”ති॥ (උදා॰ 37) –
uni:ඉමමෙව ගාථං අභාසි।
bod:තත්ථ <pb M=1.194/> <b>අධිචෙතසො</b>ති අධිචිත්තවතො, සබ්බචිත්තානං අධිකෙන අරහත්තඵලචිත්තෙන සමන්නාගතස්සාති අත්ථො। <b>අප්පමජ්ජතො</b>ති නප්පමජ්ජතො, අප්පමාදෙන අනවජ්ජධම්මෙසු සාතච්චකිරියාය සමන්නාගතස්සාති වුත්තං හොති। <b>මුනිනො</b>ති “යො මුනාති උභො ලොකෙ, මුනි තෙන පවුච්චතී”ති (ධ॰ ප॰ 269; මහානි॰ 149; චූළනි॰ මෙත්තගූමාණවපුච්ඡානිද්දෙස 21) එවං උභයලොකමුනනෙන වා, මොනං වුච්චති ඤාණං, තෙන අරහත්තඵලපඤ්ඤාසඞ්ඛාතෙන මොනෙන සමන්නාගතතාය වා ඛීණාසවො මුනි නාම, තස්ස මුනිනො। <b>මොනපථෙසු සික්ඛතො</b>ති අරහත්තඤාණසඞ්ඛාතස්ස මොනස්ස පථෙසු උපායමග්ගෙසු සත්තතිංසබොධිපක්ඛියධම්මෙසු, තීසු වා සික්ඛාසු සික්ඛතො। ඉදඤ්ච පුබ්බභාගපටිපදං ගහෙත්වා වුත්තං। පරිනිට්ඨිතසික්ඛො හි අරහා, තස්මා එවං සික්ඛතො, ඉමාය සික්ඛාය මුනිභාවං පත්තස්ස මුනිනොති එවමෙත්ථ අත්ථො දට්ඨබ්බො। යස්මා චෙතදෙවං තස්මා හෙට්ඨිමමග්ගඵලචිත්තානං වසෙන අධිචෙතසො, චතුසච්චසම්බොධිපටිපත්තියං අප්පමාදවසෙන <pb P=1.165/> අප්පමජ්ජතො, අග්ගමග්ගඤාණසමන්නාගමෙන මුනිනොති එවමෙතෙසං පදානං අත්ථො යුජ්ජතියෙව। අථ වා “අප්පමජ්ජතො සික්ඛතො” පධානහෙතූ අක්ඛාතාති දට්ඨබ්බා। තස්මා අප්පමජ්ජනහෙතු සික්ඛනහෙතු ච අධිචෙතසොති අත්ථො।
bod:<b>සොකා න භවන්ති තාදිනො</b>ති තාදිසස්ස ඛීණාසවමුනිනො අබ්භන්තරෙ ඉට්ඨවියොගාදිවත්ථුකා සොකා චිත්තසන්තාපා න හොන්ති। අථ වා තාදිලක්ඛණප්පත්තස්ස අසෙක්ඛමුනිනො සොකා න භවන්තීති। <b>උපසන්තස්සා</b>ති රාගාදීනං අච්චන්තූපසමෙන උපසන්තස්ස। <b>සදා සතීමතො</b>ති සතිවෙපුල්ලප්පත්තියා නිච්චකාලං සතියා අවිරහිතස්ස।
bod:එත්ථ <pb V=1.165/> ච “අධිචෙතසො”ති ඉමිනා අධිචිත්තසික්ඛා, “අප්පමජ්ජතො”ති ඉමිනා අධිසීලසික්ඛා, “මුනිනො මොනපථෙසු සික්ඛතො”ති එතෙහි අධිපඤ්ඤාසික්ඛා। “මුනිනො”ති වා එතෙන අධිපඤ්ඤාසික්ඛා, “මොනපථෙසු සික්ඛතො”ති එතෙන තාසං ලොකුත්තරසික්ඛානං පුබ්බභාගපටිපදා, “සොකා න භවන්තී”තිආදීහි සික්ඛාපාරිපූරියා ආනිසංසා පකාසිතාති වෙදිතබ්බං අයමෙව ච ථෙරස්ස අඤ්ඤාබ්යාකරණගාථා අහොසි।
cen:එකුදානියත්ථෙරගාථාවණ්ණනා නිට්ඨිතා।
sub:9:ඡන්නත්ථෙරගාථාවණ්ණනා
bod:<b>සුත්වාන</b> <pb M=1.195/> <b>ධම්මං මහතො මහාරස</b>න්ති ආයස්මතො ඡන්නත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සිද්ධත්ථං භගවන්තං අඤ්ඤතරං රුක්ඛමූලං උපගච්ඡන්තං දිස්වා පසන්නචිත්තො මුදුසම්ඵස්සං පණ්ණසන්ථරං සන්ථරිත්වා අදාසි। පුප්ඵෙහි ච <pb P=1.166/> සමන්තතො ඔකිරිත්වා පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා පුනපි අපරාපරං පුඤ්ඤානි කත්වා සුගතීසුයෙව සංසරන්තො අම්හාකං භගවතො කාලෙ සුද්ධොදනමහාරාජස්ස ගෙහෙ දාසියා කුච්ඡිම්හි නිබ්බත්ති, <b>ඡන්නො</b>තිස්ස නාමං අහොසි, බොධිසත්තෙන සහජාතො। සො සත්ථු ඤාතිසමාගමෙ පටිලද්ධසද්ධො පබ්බජිත්වා භගවති පෙමෙන, “අම්හාකං බුද්ධො, අම්හාකං ධම්මො”ති මමත්තං උප්පාදෙත්වා සිනෙහං ඡින්දිතුං අසක්කොන්තො සමණධම්මං අකත්වා සත්ථරි පරිනිබ්බුතෙ සත්ථාරා ආණත්තවිධිනා කතෙන බ්රහ්මදණ්ඩෙන සන්තජ්ජිතො සංවෙගප්පත්තො හුත්වා සිනෙහං ඡින්දිත්වා විපස්සන්තො නචිරෙනෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.10.45-50) –
gax:“සිද්ධත්ථස්ස භගවතො, අදාසිං පණ්ණසන්ථරං।
gae:සමන්තා උපහාරඤ්ච, කුසුමං ඔකිරිං අහං॥
gax:“පාසාදෙවං ගුණං රම්මං, අනුභොමි මහාරහං।
gae:මහග්ඝානි ච පුප්ඵානි, සයනෙභිසවන්ති මෙ॥
gax:“සයනෙහං තුවට්ටාමි, විචිත්තෙ පුප්ඵසන්ථතෙ।
gae:පුප්ඵවුට්ඨි ච සයනෙ, අභිවස්සති තාවදෙ॥
gax:“චතුන්නවුතිතො කප්පෙ, අදාසිං පණ්ණසන්ථරං।
gae:දුග්ගතිං නාභිජානාමි, සන්ථරස්ස ඉදං ඵලං॥
gax:“තිණසන්ථරකා <pb V=1.166/> නාම, සත්තෙතෙ චක්කවත්තිනො।
gae:ඉතො තෙ පඤ්චමෙ කප්පෙ, උප්පජ්ජිංසු ජනාධිපා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.196/> පන පත්වා විමුත්තිසුඛසන්තප්පිතො පීතිවෙගවිස්සට්ඨං උදානං උදානෙන්තො –
gax:69:“සුත්වාන ධම්මං මහතො මහාරසං,
gax:සබ්බඤ්ඤුතඤ්ඤාණවරෙන දෙසිතං।
gax:මග්ගං පපජ්ජිං අමතස්ස පත්තියා,
gae:සො යොගක්ඛෙමස්ස පථස්ස කොවිදො”ති॥ – ගාථං අභාසි।
bod:තත්ථ <b>සුත්වානා</b>ති සුණිත්වා, සොතෙන ගහෙත්වා ඔහිතසොතො සොතද්වාරානුසාරෙන උපධාරෙත්වා। <b>ධම්ම</b>න්ති චතුසච්චධම්මං। <b>මහතො</b>ති භගවතො। භගවා හි මහන්තෙහි උළාරතමෙහි සීලාදිගුණෙහි සමන්නාගතත්තා, සදෙවකෙන ලොකෙන විසෙසතො මහනීයතාය ච “මහා”ති වුච්චති, යා තස්ස <b>මහාසමණො</b>ති සමඤ්ඤා ජාතා। නිස්සක්කවචනඤ්චෙතං “මහතො ධම්මං සුත්වානා”ති। <b>මහාරස</b>න්ති විමුත්තිරසස්ස දායකත්තා උළාරරසං। <b>සබ්බඤ්ඤුතඤ්ඤාණවරෙන දෙසිත</b>න්ති සබ්බං ජානාතීති සබ්බඤ්ඤූ, තස්ස භාවො සබ්බඤ්ඤුතා। ඤාණමෙව වරං, ඤාණෙසු වා වරන්ති ඤාණවරං, සබ්බඤ්ඤුතා ඤාණවරං එතස්සාති සබ්බඤ්ඤුතඤ්ඤාණවරො, භගවා। තෙන සබ්බඤ්ඤුතඤ්ඤාණසඞ්ඛාතඅග්ගඤාණෙන වා කරණභූතෙන දෙසිතං කථිතං ධම්මං සුත්වානාති <pb P=1.167/> යොජනා। යං පනෙත්ථ වත්තබ්බං, තං පරමත්ථදීපනියං ඉතිවුත්තකවණ්ණනායං වුත්තනයෙන වෙදිතබ්බං। <b>මග්ග</b>න්ති අට්ඨඞ්ගිකං අරියමග්ගං। <b>පපජ්ජි</b>න්ති පටිපජ්ජිං। <b>අමතස්ස පත්තියා</b>ති නිබ්බානස්ස අධිගමාය උපායභූතං පටිපජ්ජින්ති යොජනා। <b>සො</b>ති සො භගවා। <b>යොගක්ඛෙමස්ස පථස්ස කොවිදො</b>ති චතූහි යොගෙහි අනුපද්දුතස්ස නිබ්බානස්ස යො පථො, තස්ස කොවිදො තත්ථ සුකුසලො। අයඤ්හෙත්ථ අත්ථො – භගවතො චතුසච්චදෙසනං සුත්වා අමතාධිගමූපායමග්ගං අහං පටිපජ්ජිං පටිපජ්ජනමග්ගං මයා කතං, සො එව පන භගවා සබ්බථා යොගක්ඛෙමස්ස පථස්ස කොවිදො, පරසන්තානෙ වා පරමනෙසු කුසලො, යස්ස සංවිධානමාගම්ම අහම්පි මග්ගං පටිපජ්ජින්ති। අයමෙව ච ථෙරස්ස අඤ්ඤාබ්යාකරණගාථා අහොසීති।
cen:ඡන්නත්ථෙරගාථාවණ්ණනා නිට්ඨිතා।
sub:10:පුණ්ණත්ථෙරගාථාවණ්ණනා
bod:<b>සීලමෙවා</b>ති <pb M=1.197/> <pb V=1.167/> ආයස්මතො පුණ්ණත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො ඉතො එකනවුතෙ කප්පෙ බුද්ධසුඤ්ඤෙ ලොකෙ බ්රාහ්මණකුලෙ නිබ්බත්තිත්වා වයප්පත්තො බ්රාහ්මණසිප්පෙසු නිප්ඵත්තිං ගන්ත්වා කාමෙසු ආදීනවං දිස්වා ඝරාවාසං පහාය තාපසපබ්බජ්ජං පබ්බජිත්වා හිමවන්තප්පදෙසෙ පණ්ණකුටිං කත්වා වාසං කප්පෙසි। තස්ස වසනට්ඨානස්ස අවිදූරෙ එකස්මිං පබ්භාරෙ පච්චෙකබුද්ධො ආබාධිකො හුත්වා පරිනිබ්බායි, තස්ස පරිනිබ්බානසමයෙ මහා ආලොකො අහොසි। තං දිස්වා සො, “කථං නු ඛො අයං ආලොකො උප්පන්නො”ති වීමංසනවසෙන ඉතො චිතො ච ආහිණ්ඩන්තො <pb P=1.168/> පබ්භාරෙ පච්චෙකසම්බුද්ධං පරිනිබ්බුතං දිස්වා ගන්ධදාරූනි සංකඩ්ඪිත්වා සරීරං ඣාපෙත්වා ගන්ධොදකෙන උපසිඤ්චි। තත්ථෙකො දෙවපුත්තො අන්තලික්ඛෙ ඨත්වා එවමාහ – “සාධු, සාධු, සප්පුරිස, බහුං තයා පුඤ්ඤං පසවන්තෙන පූරිතං සුගතිසංවත්තනියං කම්මං තෙන ත්වං සුගතීසුයෙව උප්පජ්ජිස්සසි, ‘පුණ්ණො’ති ච තෙ නාමං භවිස්සතී”ති। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සුනාපරන්තජනපදෙ සුප්පාරකපට්ටනෙ ගහපතිකුලෙ නිබ්බත්ති, <b>පුණ්ණො</b>තිස්ස නාමං අහොසි। සො වයප්පත්තො වාණිජ්ජවසෙන මහතා සත්ථෙන සද්ධිං සාවත්ථිං ගතො। තෙන ච සමයෙන භගවා සාවත්ථියං විහරති। අථ සො සාවත්ථිවාසීහි උපාසකෙහි සද්ධිං විහාරං ගතො සත්ථු සන්තිකෙ ධම්මං සුත්වා පටිලද්ධසද්ධො පබ්බජිත්වා වත්තපටිවත්තෙහි ආචරියුපජ්ඣායෙ ආරාධෙන්තො විහාසි। සො එකදිවසං සත්ථාරං උපසඞ්කමිත්වා, “සාධු මං, භන්තෙ භගවා, සංඛිත්තෙන ඔවාදෙන ඔවදතු, යමහං සුත්වා සුනාපරන්තජනපදෙ විහරෙය්ය”න්ති ආහ। තස්ස භගවා, “සන්ති ඛො, පුණ්ණ, චක්ඛුවිඤ්ඤෙය්යා රූපා”තිආදිනා (ම॰ නි॰ 3.395; සං॰ නි॰ 4.88) ඔවාදං දත්වා සීහනාදං නදාපෙත්වා විස්සජ්ජෙසි। සො භගවන්තං වන්දිත්වා සුනාපරන්තජනපදං ගන්ත්වා සුප්පාරකපට්ටනෙ විහරන්තො සමථවිපස්සනං උස්සුක්කාපෙත්වා තිස්සො විජ්ජා සච්ඡාකාසි। තෙන වුත්තං <b>අපදානෙ</b> (අප॰ ථෙර 1.41.29-44) –
gax:“පබ්භාරකූටං නිස්සාය, සයම්භූ අපරාජිතො।
gae:ආබාධිකො ච සො බුද්ධො, වසති පබ්බතන්තරෙ॥
gax:“මම <pb M=1.198/> අස්සමසාමන්තා, පනාදො ආසි තාවදෙ।
gae:බුද්ධෙ නිබ්බායමානම්හි, ආලොකො උදපජ්ජථ॥
gax:“යාවතා වනසණ්ඩස්මිං, අච්ඡකොකතරච්ඡකා।
gae:වාළා ච කෙසරී සබ්බෙ, අභිගජ්ජිංසු තාවදෙ॥
gax:“උප්පාතං <pb V=1.168/> තමහං දිස්වා, පබ්භාරං අගමාසහං।
gae:තත්ථද්දසාසිං සම්බුද්ධං, නිබ්බුතං අපරාජිතං॥
gax:“සුඵුල්ලං සාලරාජංව, සතරංසිංව උග්ගතං।
gae:වීතච්චිකංව අඞ්ගාරං, නිබ්බුතං අපරාජිතං॥
gax:“තිණං කට්ඨඤ්ච පූරෙත්වා, චිතකං තත්ථකාසහං।
gae:චිතකං සුකතං කත්වා, සරීරං ඣාපයිං අහං॥
gax:“සරීරං ඣාපයිත්වාන, ගන්ධතොයං සමොකිරිං।
gae:අන්තලික්ඛෙ ඨිතො යක්ඛො, නාමමග්ගහි තාවදෙ॥
gax:“යං පූරිතං තයා කිච්චං, සයම්භුස්ස මහෙසිනො।
gae:පුණ්ණකො නාම නාමෙන, සදා හොහි තුවං මුනෙ॥
gax:“තම්හා කායා චවිත්වාන, දෙවලොකං අගච්ඡහං।
gae:තත්ථ දිබ්බමයො ගන්ධො, අන්තලික්ඛා පවස්සති॥
gax:“තත්රාපි නාමධෙය්යං මෙ, පුණ්ණකොති අහූ තදා।
gae:දෙවභූතො මනුස්සො වා, සඞ්කප්පං පූරයාමහං॥
gax:“ඉදං පච්ඡිමකං මය්හං, චරිමො වත්තතෙ භවො।
gae:ඉධාපි පුණ්ණකො නාම, නාමධෙය්යං පකාසති॥
gax:“තොසයිත්වාන සම්බුද්ධං, ගොතමං සක්යපුඞ්ගවං।
gae:සබ්බාසවෙ පරිඤ්ඤාය, විහරාමි අනාසවො॥
gax:“එකනවුතිතො කප්පෙ, යං කම්මමකරිං තදා।
gae:දුග්ගතිං නාභිජානාමි, තනුකිච්චස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.199/> පන පත්වා ථෙරො බහූ මනුස්සෙ සාසනෙ අභිප්පසාදෙසි। යතො පඤ්චසතමත්තා පුරිසා උපාසකත්තං පඤ්චසතමත්තා ච ඉත්ථියො උපාසිකාභාවං පටිවෙදෙසුං। සො තත්ථ රත්තචන්දනෙන චන්දනමාළං නාම ගන්ධකුටිං කාරාපෙත්වා, “සත්ථා පඤ්චහි භික්ඛුසතෙහි සද්ධිං මාළං පටිච්ඡතූ”ති භගවන්තං පුප්ඵදූතෙන නිමන්තෙසි <pb P=1.169/>। භගවා ච ඉද්ධානුභාවෙන තත්තකෙහි භික්ඛූහි සද්ධිං තත්ථ ගන්ත්වා චන්දනමාළං පටිග්ගහෙත්වා අරුණෙ අනුට්ඨිතෙයෙව පච්චාගමාසි। ථෙරො අපරභාගෙ පරිනිබ්බානසමයෙ අඤ්ඤං බ්යාකරොන්තො –
gax:70:“සීලමෙව <pb V=1.169/> ඉධ අග්ගං, පඤ්ඤවා පන උත්තමො।
gae:මනුස්සෙසු ච දෙවෙසු, සීලපඤ්ඤාණතො ජය”න්ති॥ – ගාථං අභාසි।
bod:තත්ථ <b>සීල</b>න්ති සීලනට්ඨෙන සීලං, පතිට්ඨානට්ඨෙන සමාධානට්ඨෙන චාති අත්ථො। සීලඤ්හි සබ්බගුණානං පතිට්ඨා, තෙනාහ – “සීලෙ පතිට්ඨාය නරො සපඤ්ඤො”ති (සං॰ නි॰ 1.23; පෙටකො॰ 22; විසුද්ධි॰ 1.1)। සමාදහති ච තං කායවාචාඅවිප්පකිණ්ණං කරොතීති අත්ථො। තයිදං සීලමෙව <b>අග්ගං</b> සබ්බගුණානං මූලභාවතො පමුඛභාවතො ච। යථාහ – “තස්මාතිහ, ත්වං භික්ඛු, ආදිමෙව විසොධෙහි කුසලෙසු ධම්මෙසු। කො චාදි කුසලානං ධම්මානං සීලඤ්ච සුවිසුද්ධ”න්ති (සං॰ නි॰ 5.369), “පාතිමොක්ඛන්ති මුඛමෙතං පමුඛමෙත”න්ති (මහාව॰ 135) ච ආදි। <b>ඉධා</b>ති නිපාතමත්තං। <b>පඤ්ඤවා</b>ති ඤාණසම්පන්නො। සො <b>උත්තමො</b> සෙට්ඨො පවරොති පුග්ගලාධිට්ඨානාය ගාථාය පඤ්ඤායයෙව සෙට්ඨභාවං දස්සෙති। පඤ්ඤුත්තරා හි කුසලා ධම්මා। ඉදානි තං සීලපඤ්ඤානං අග්ගසෙට්ඨභාවං කාරණතො දස්සෙති <b>“මනුස්සෙසු ච දෙවෙසු, සීලපඤ්ඤාණතො ජය”</b>න්ති ච। සීලපඤ්ඤාණහෙතු පටිපක්ඛජයො කාමකිලෙසජයො හොතීති අත්ථො।
cen:පුණ්ණත්ථෙරගාථාවණ්ණනා නිට්ඨිතා।
cen:සත්තමවග්ගවණ්ණනා නිට්ඨිතා।
tit:8:අට්ඨමවග්ගො
sub:1:වච්ඡපාලත්ථෙරගාථාවණ්ණනා
bod:<b>සුසුඛුමනිපුණත්ථදස්සිනා</b>ති <pb M=1.200/> <pb V=1.170/> ආයස්මතො වච්ඡපාලත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි ආචිනන්තො දෙවමනුස්සෙසු සංසරන්තො ඉතො එකනවුතෙ කප්පෙ බ්රාහ්මණකුලෙ නිබ්බත්තිත්වා බ්රාහ්මණසිප්පෙසු නිප්ඵත්තිං ගන්ත්වා අග්ගිං පරිචරන්තො එකදිවසං මහතියා කංසපාතියා පායාසං ආදාය <pb P=1.170/> දක්ඛිණෙය්යං පරියෙසන්තො විපස්සිං භගවන්තං ආකාසෙ චඞ්කමන්තං දිස්වා අච්ඡරියබ්භුතචිත්තජාතො භගවන්තං අභිවාදෙත්වා දාතුකාමතං දස්සෙසි। පටිග්ගහෙසි භගවා අනුකම්පං උපාදාය। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති, <b>වච්ඡපාලො</b>තිස්ස නාමං අහොසි। සො බිම්බිසාරසමාගමෙ උරුවෙලකස්සපත්ථෙරෙන ඉද්ධිපාටිහාරියං දස්සෙත්වා සත්ථු පරමනිපච්චකාරෙ කතෙ තං දිස්වා පටිලද්ධසද්ධො පබ්බජිත්වා සත්තාහපබ්බජිතො එව විපස්සනං වඩ්ඪෙත්වා ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.13.26-34) –
gax:“සුවණ්ණවණ්ණො සම්බුද්ධො, බාත්තිංසවරලක්ඛණො।
gae:පවනා අභිනික්ඛන්තො, භික්ඛුසඞ්ඝපුරක්ඛතො॥
gax:“මහච්චා කංසපාතියා, වඩ්ඪෙත්වා පායසං අහං।
gae:ආහුතිං යිට්ඨුකාමො සො, උපනෙසිං බලිං අහං॥
gax:“භගවා තම්හි සමයෙ, ලොකජෙට්ඨො නරාසභො।
gae:චඞ්කමං සුසමාරූළ්හො, අම්බරෙ අනිලායනෙ॥
gax:“තඤ්ච අච්ඡරියං දිස්වා, අබ්භුතං ලොමහංසනං।
gae:ඨපයිත්වා කංසපාතිං, විපස්සිං අභිවාදයිං॥
gax:“තුවං දෙවොසි සබ්බඤ්ඤූ, සදෙවෙ සහමානුසෙ।
gae:අනුකම්පං උපාදාය, පටිග්ගණ්හ මහාමුනි॥
gax:“පටිග්ගහෙසි <pb M=1.201/> <pb V=1.171/> භගවා, සබ්බඤ්ඤූ ලොකනායකො।
gae:මම සඞ්කප්පමඤ්ඤාය, සත්ථා ලොකෙ මහාමුනි॥
gax:“එකනවුතිතො කප්පෙ, යං දානමදදිං තදා।
gae:දුග්ගතිං නාභිජානාමි, පායාසස්ස ඉදං ඵලං॥
gax:“එකතාලීසිතො කප්පෙ, බුද්ධො නාමාසි ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සුඛෙනෙව අත්තනා නිබ්බානස්ස අධිගතභාවං විභාවෙන්තො –
gax:71:“සුසුඛුමනිපුණත්ථදස්සිනා, මතිකුසලෙන නිවාතවුත්තිනා।
gae:සංසෙවිතවුද්ධසීලිනා, නිබ්බානං න හි තෙන දුල්ලභ”න්ති॥ –
uni:ඉමං ගාථං අභාසි।
bod:තත්ථ <b>සුසුඛුමනිපුණත්ථදස්සිනා</b>ති අතිවිය දුද්දසට්ඨෙන සුඛුමෙ, සණ්හට්ඨෙන නිපුණෙ සච්චපටිච්චසමුප්පාදාදිඅත්ථෙ අනිච්චතාදිං ඔරොපෙත්වා පස්සතීති සුසුඛුමනිපුණත්ථදස්සී, තෙන। <b>මතිකුසලෙනා</b>ති මතියා පඤ්ඤාය කුසලෙන ඡෙකෙන, “එවං පවත්තමානස්ස පඤ්ඤා වඩ්ඪති, එවං න වඩ්ඪතී”ති ධම්මවිචයසම්බොජ්ඣඞ්ගපඤ්ඤාය උප්පාදනෙ කුසලෙන। <b>නිවාතවුත්තිනා</b>ති සබ්රහ්මචාරීසු නිවාතනීචවත්තනසීලෙන, වුඩ්ඪෙසු නවෙසු ච යථානුරූපපටිපත්තිනා। <b>සංසෙවිතවුද්ධසීලිනා</b>ති සංසෙවිතං ආචිණ්ණං වුද්ධසීලං සංසෙවිතවුද්ධසීලං, තං යස්ස අත්ථි, තෙන සංසෙවිතවුද්ධසීලිනා। අථ වා සංසෙවිතා උපාසිතා වුද්ධසීලිනො එතෙනාති <b>සංසෙවිතවුද්ධසීලී,</b> තෙන <pb P=1.171/>। <b>හී</b>තිසද්දො හෙතුඅත්ථො। යස්මා යො නිවාතවුත්ති සංසෙවිතවුද්ධසීලී මතිකුසලො සුසුඛුමනිපුණත්ථදස්සී ච, තස්මා නිබ්බානං න තස්ස දුල්ලභන්ති අත්ථො। නිවාතවුත්තිතාය හි සංසෙවිතවුද්ධසීලිතාය ච පණ්ඩිතා තං ඔවදිතබ්බං අනුසාසිතබ්බං මඤ්ඤන්ති, තෙසඤ්ච ඔවාදෙ ඨිතො සයං <pb M=1.202/> මතිකුසලතාය සුසුඛුමනිපුණත්ථදස්සිතාය ච විපස්සනාය කම්මං කරොන්තො නචිරස්සෙව නිබ්බානං අධිගච්ඡතීති, අයමෙව ච ථෙරස්ස අඤ්ඤාබ්යාකරණගාථා අහොසීති।
cen:වච්ඡපාලත්ථෙරගාථාවණ්ණනා නිට්ඨිතා।
sub:2:ආතුමත්ථෙරගාථාවණ්ණනා
bod:<b>යථා</b> <pb V=1.172/> <b>කළීරො සුසු වඩ්ඪිතග්ගො</b>ති ආයස්මතො ආතුමත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං ආචිනන්තො ඉතො එකනවුතෙ කප්පෙ කුලගෙහෙ නිබ්බත්තිත්වා විඤ්ඤුතං පත්තො විපස්සිං භගවන්තං අන්තරවීථියං ගච්ඡන්තං දිස්වා පසන්නමානසො ගන්ධොදකෙන ගන්ධචුණ්ණෙන ච පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං සුගතීසුයෙව සංසරන්තො කස්සපස්ස භගවතො සාසනෙ පබ්බජිත්වා සමණධම්මං අකාසි, ඤාණස්ස පන අපරිපක්කත්තා විසෙසං නිබ්බත්තෙතුං නාසක්ඛි। අථ ඉමස්මිං බුද්ධුප්පාදෙ සාවත්ථියං සෙට්ඨිපුත්තො හුත්වා නිබ්බත්ති, <b>ආතුමො</b>තිස්ස නාමං අහොසි। තස්ස වයප්පත්තස්ස මාතා “පුත්තස්ස මෙ භරියං ආනෙස්සාමා”ති ඤාතකෙහි සම්මන්තෙසි। සො තං උපධාරෙත්වා හෙතුසම්පත්තියා චොදියමානො “කිං මය්හං ඝරාවාසෙන, ඉදානෙව පබ්බජිස්සාමී”ති භික්ඛූනං සන්තිකං ගන්ත්වා පබ්බජි। පබ්බජිතම්පි නං මාතා උප්පබ්බාජෙතුකාමා නානානයෙහි පලොභෙති। සො තස්සා අවසරං අදත්වා අත්තනො අජ්ඣාසයං පකාසෙන්තො –
gax:72:“යථා කළීරො සුසු වඩ්ඪිතග්ගො, දුන්නික්ඛමො හොති පසාඛජාතො।
gae:එවං අහං භරියායානීතාය, අනුමඤ්ඤ මං පබ්බජිතොම්හි දානී”ති॥ –
uni:ගාථං <pb P=1.172/> අභාසි।
bod:තත්ථ <pb M=1.203/> <b>කළීරො</b>ති අඞ්කුරො, ඉධ පන වංසඞ්කුරො අධිප්පෙතො। <b>සුසූ</b>ති තරුණො। <b>වඩ්ඪිතග්ගො</b>ති පවඩ්ඪිතසාඛො। <b>සුසුවඩ්ඪිතග්ගො</b>ති වා සුට්ඨු වඩ්ඪිතසාඛො සඤ්ජාතපත්තසාඛො। <b>දුන්නික්ඛමො</b>ති වෙළුගුම්බතො නික්ඛාමෙතුං නීහරිතුං අසක්කුණෙය්යො। <b>පසාඛජාතො</b>ති ජාතපසාඛො, සාඛානම්පි පබ්බෙ පබ්බෙ උප්පන්නඅනුසාඛො। <b>එවං අහං භරියායානීතායා</b>ති යථා වංසො වඩ්ඪිතග්ගො වංසන්තරෙසු සංසට්ඨ සාඛාපසාඛො වෙළුගුම්බතො දුන්නීහරණීයො හොති, එවං අහම්පි භරියාය මය්හං ආනීතාය පුත්තධීතාදිවසෙන වඩ්ඪිතග්ගො ආසත්තිවසෙන ඝරාවාසතො දුන්නීහරණීයො භවෙය්යං। යථා පන වංසකළීරො අසඤ්ජාතසාඛබන්ධො වෙළුගුම්බතො සුනීහරණීයොව හොති, එවං අහම්පි අසඤ්ජාතපුත්තදාරාදිබන්ධො සුනීහරණීයො හොමි, තස්මා අනානීතාය එව භරියාය <b>අනුමඤ්ඤ මං</b> අත්තනාව මං අනුජානාපෙත්වා। <b>පබ්බජිතොම්හි දානී</b>ති, “ඉදානි පන පබ්බජිතො අම්හි, සාධු සුට්ඨූ”ති අත්තනො නෙක්ඛම්මාභිරතිං පකාසෙසි, අථ වා “අනුමඤ්ඤ මං පබ්බජිතොම්හි දානී”ති මාතු කථෙති। අයඤ්හෙත්ථ අත්ථො – යදිපි තාය පුබ්බෙ නානුමතං, ඉදානි පන පබ්බජිතො අම්හි, තස්මා අනුමඤ්ඤ අනුජානාහි මං සමණභාවෙයෙව ඨාතුං, නාහං තයා නිවත්තනීයොති <pb V=1.173/>। එවං පන කථෙන්තො යථාඨිතොව විපස්සනං වඩ්ඪෙත්වා මග්ගපටිපාටියා කිලෙසෙ ඛෙපෙත්වා ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.13.35-40) –
gax:“නිසජ්ජ පාසාදවරෙ, විපස්සිං අද්දසං ජිනං।
gae:කකුධං විලසන්තංව, සබ්බඤ්ඤුං තමනාසකං॥
gax:“පාසාදස්සාවිදූරෙ ච, ගච්ඡති ලොකනායකො।
gae:පභා නිද්ධාවතෙ තස්ස, යථා ච සතරංසිනො॥
gax:“ගන්ධොදකඤ්ච පග්ගය්හ, බුද්ධසෙට්ඨං සමොකිරිං।
gae:තෙන චිත්තප්පසාදෙන, තත්ථ කාලඞ්කතො අහං॥
gax:“එකනවුතිතො කප්පෙ, යං ගන්ධොදකමාකිරිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකතිංසෙ ඉතො කප්පෙ, සුගන්ධො නාම ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො <pb M=1.204/> පන හුත්වා මාතරං ආපුච්ඡිත්වා තස්සා පෙක්ඛන්තියායෙව ආකාසෙන පක්කාමි। සො අරහත්තප්පත්තියා උත්තරිකාලම්පි අන්තරන්තරා තමෙව ගාථං පච්චුදාහාසි।
bod:තත්ථ “පබ්බජිතොම්හී”ති ඉමිනාපදෙසෙන අයම්පි ථෙරස්ස අඤ්ඤාබ්යාකරණගාථා අහොසි <pb P=1.173/> අත්තනො සන්තානෙ රාගාදිමලස්ස පබ්බාජිතභාවදීපනතො। තෙනාහ භගවා – “පබ්බාජයමත්තනො මලං, තස්මා ‘පබ්බජිතො’ති වුච්චතී”ති (ධ॰ ප॰ 388)।
cen:ආතුමත්ථෙරගාථාවණ්ණනා නිට්ඨිතා।
sub:3:මාණවත්ථෙරගාථාවණ්ණනා
bod:<b>ජිණ්ණඤ්ච දිස්වා දුඛිතඤ්ච බ්යාධිත</b>න්ති ආයස්මතො මාණවත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො ඉතො එකනවුතෙ කප්පෙ බ්රාහ්මණකුලෙ නිබ්බත්තිත්වා ලක්ඛණධරො හුත්වා විපස්සිස්ස භගවතො අභිජාතියා ලක්ඛණානි පරිග්ගහෙත්වා පුබ්බනිමිත්තානි සාවෙත්වා, “එකංසෙන අයං බුද්ධො භවිස්සතී”ති <pb V=1.174/> බ්යාකරිත්වා නානානයෙහි ථොමෙත්වා අභිවාදෙත්වා පදක්ඛිණං කත්වා පක්කාමි। සො තෙන පුඤ්ඤකම්මෙන සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණමහාසාලස්ස ගෙහෙ නිබ්බත්තිත්වා යාව සත්තවස්සානි, තාව අන්තොඝරෙයෙව වඩ්ඪිත්වා සත්තමෙ සංවච්ඡරෙ උපනයනත්ථං උය්යානං නීතො අන්තරාමග්ගෙ ජිණ්ණාතුරමතෙ දිස්වා තෙසං අදිට්ඨපුබ්බත්තා තෙ පරිජනෙ පුච්ඡිත්වා ජරාරොගමරණසභාවං සුත්වා සඤ්ජාතසංවෙගො තතො අනිවත්තන්තො විහාරං ගන්ත්වා සත්ථු සන්තිකෙ ධම්මං සුත්වා මාතාපිතරො අනුජානාපෙත්වා පබ්බජිත්වා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.13.41-64) –
gax:“ජායමානෙ විපස්සිම්හි, නිමිත්තං බ්යාකරිං අහං।
gae:නිබ්බාපයිඤ්ච ජනතං, බුද්ධො ලොකෙ භවිස්සති॥
gax:“යස්මිඤ්ච <pb M=1.205/> ජායමානස්මිං, දසසහස්සි කම්පති।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, ආලොකො විපුලො අහු।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, සරිතායො න සන්දයුං।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, අවීචග්ගි න පජ්ජලි।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, පක්ඛිසඞ්ඝො න සඤ්චරි।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, වාතක්ඛන්ධො න වායති।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, සබ්බරතනානි ජොතයුං।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“යස්මිඤ්ච ජායමානස්මිං, සත්තාසුං පදවික්කමා।
gae:සො දානි භගවා සත්ථා, ධම්මං දෙසෙති චක්ඛුමා॥
gax:“ජාතමත්තො ච සම්බුද්ධො, දිසා සබ්බා විලොකයි।
gae:වාචාසභිමුදීරෙසි, එසා බුද්ධාන ධම්මතා॥
gax:“සංවෙජයිත්වා ජනතං, ථවිත්වා ලොකනායකං।
gae:සම්බුද්ධං අභිවාදෙත්වා, පක්කාමිං පාචිනාමුඛො॥
gax:“එකනවුතිතො කප්පෙ, යං බුද්ධමභිථොමයිං।
gae:දුග්ගතිං නාභිජානාමි, ථොමනාය ඉදං ඵලං॥
gax:“ඉතො <pb V=1.175/> නවුතිකප්පම්හි, සම්මුඛාථවිකව්හයො।
gae:සත්තරතනසම්පන්නො, චක්කවත්තී මහබ්බලො॥
gax:“පථවීදුන්දුභි නාම, එකූනනවුතිම්හිතො।
gae:සත්තරතනසම්පන්නො, චක්කවත්තී මහබ්බලො॥
gax:“අට්ඨාසීතිම්හිතො <pb M=1.206/> කප්පෙ, ඔභාසො නාම ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“සත්තාසීතිම්හිතො කප්පෙ, සරිතච්ඡෙදනව්හයො।
gae:සත්තරතනසම්පන්නො, චක්කවත්තී මහබ්බලො॥
gax:“අග්ගිනිබ්බාපනො නාම, කප්පානං ඡළසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“ගතිපච්ඡෙදනො නාම, කප්පානං පඤ්චසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“රාජා වාතසමො නාම, කප්පානං චුල්ලසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“රතනපජ්ජලො නාම, කප්පානං තෙඅසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“පදවික්කමනො නාම, කප්පානං ද්වෙඅසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“රාජා විලොකනො නාම, කප්පානං එකසීතියා।
gae:සත්තරතනසම්පන්නො, චක්කවත්තී මහබ්බලො॥
gax:“ගිරසාරොති නාමෙන, කප්පෙසීතිම්හි ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අධිගතාරහත්තො පන භික්ඛූහි, “කෙන, ත්වං ආවුසො, සංවෙගෙන අතිදහරොව සමානො පබ්බජිතො”ති පුච්ඡිතො අත්තනො පබ්බජ්ජානිමිත්තකිත්තනාපදෙසෙන අඤ්ඤං බ්යාකරොන්තො –
gax:73:“ජිණ්ණඤ්ච <pb P=1.174/> දිස්වා දුඛිතඤ්ච බ්යාධිතං, මතඤ්ච දිස්වා ගතමායුසඞ්ඛයං।
gae:තතො අහං නික්ඛමිතූන පබ්බජිං, පහාය කාමානි මනොරමානී”ති॥ –
uni:ගාථං අභාසි।
bod:තත්ථ <pb M=1.207/> <pb V=1.176/> <b>ජිණ්ණ</b>න්ති ජරාය අභිභූතං, ඛණ්ඩිච්චපාලිච්චවලිත්තචතාදීහි සමඞ්ගීභූතං। <b>දුඛිත</b>න්ති දුක්ඛප්පත්තං। <b>බ්යාධිත</b>න්ති ගිලානං। එත්ථ ච “බ්යාධිත”න්ති වුත්තෙපි දුක්ඛප්පත්තභාවො සිද්ධො, “දුඛිත”න්ති වචනං තස්ස බාළ්හගිලානභාවපරිදීපනත්ථං। <b>මත</b>න්ති කාලඞ්කතං, යස්මා කාලඞ්කතො ආයුනො ඛයං වයං භෙදං ගතො නාම හොති, තස්මා වුත්තං <b>“ගතමායුසඞ්ඛය”</b>න්ති। තස්මා ජිණ්ණබ්යාධිමතානං දිට්ඨත්තා, “ඉමෙ ජරාදයො නාම න ඉමෙසංයෙව, අථ ඛො සබ්බසාධාරණා, තස්මා අහම්පි ජරාදිකෙ අනතිවත්තො”ති සංවිග්ගත්තා। <b>නික්ඛමිතූනා</b>ති නික්ඛමිත්වා, අයමෙව වා පාඨො। පබ්බජ්ජාධිප්පායෙන ඝරතො නිග්ගන්ත්වා। <b>පබ්බජි</b>න්ති සත්ථු සාසනෙ පබ්බජං උපගතො। <b>පහාය කාමානි මනොරමානී</b>ති ඉට්ඨකන්තාදිභාවතො අවීතරාගානං මනො රමෙන්තීති මනොරමෙ වත්ථුකාමෙ පජහිත්වා, තප්පටිබද්ධස්ස ඡන්දරාගස්ස අරියමග්ගෙන සමුච්ඡින්දනෙන නිරපෙක්ඛභාවෙන ඡඩ්ඩෙත්වාති අත්ථො। කාමානං පහානකිත්තනමුඛෙන චෙතං ථෙරස්ස අඤ්ඤාබ්යාකරණං අහොසි। මාණවකාලෙ පබ්බජිතත්තා ඉමස්ස ථෙරස්ස <b>මාණවො</b>ත්වෙව සමඤ්ඤා ජාතාති।
cen:මාණවත්ථෙරගාථාවණ්ණනා නිට්ඨිතා।
sub:4:සුයාමනත්ථෙරගාථාවණ්ණනා
bod:<b>කාමච්ඡන්දො ච බ්යාපාදො</b>ති ආයස්මතො සුයාමනත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ ධඤ්ඤවතීනගරෙ බ්රාහ්මණකුලෙ නිබ්බත්තිත්වා <pb P=1.175/> වයප්පත්තො බ්රාහ්මණසිප්පෙසු නිප්ඵත්තිං පත්වා බ්රාහ්මණමන්තෙ වාචෙති। තෙන ච සමයෙන විපස්සී භගවා මහතා භික්ඛුසඞ්ඝෙන සද්ධිං ධඤ්ඤවතීනගරං පිණ්ඩාය පවිට්ඨො හොති। තං දිස්වා බ්රාහ්මණො පසන්නචිත්තො අත්තනො ගෙහං නෙත්වා ආසනං පඤ්ඤාපෙත්වා තස්සූපරි පුප්ඵසන්ථාරං සන්ථරිත්වා අදාසි, සත්ථරි තත්ථ නිසින්නෙ පණීතෙන ආහාරෙන සන්තප්පෙසි, භුත්තාවිඤ්ච පුප්ඵගන්ධෙන පූජෙසි। සත්ථා අනුමොදනං වත්වා පක්කාමි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා <pb M=1.208/> දෙවමනුස්සෙසු සංසරන්තො ඉමස්මිං බුද්ධුප්පාදෙ වෙසාලියං අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>සුයාමනො</b>තිස්ස නාමං අහොසි। සො වයප්පත්තො තිණ්ණං වෙදානං පාරගූ පරමනිස්සමයුත්තො හුත්වා ගෙහවාසීනං කාමූපභොගං ජිගුච්ඡිත්වා ඣානනින්නො භගවතො වෙසාලිගමනෙ පටිලද්ධසද්ධො පබ්බජිත්වා ඛුරග්ගෙයෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.13.65-74) –
gax:“නගරෙ <pb V=1.177/> ධඤ්ඤවතියා, අහොසිං බ්රාහ්මණො තදා।
gae:ලක්ඛණෙ ඉතිහාසෙ ච, සනිඝණ්ඩුසකෙටුභෙ॥
gax:“පදකො වෙය්යාකරණො, නිමිත්තකොවිදො අහං।
gae:මන්තෙ ච සිස්සෙ වාචෙසිං, තිණ්ණං වෙදාන පාරගූ॥
gax:“පඤ්ච උප්පලහත්ථානි, පිට්ඨියං ඨපිතානි මෙ।
gae:ආහුතිං යිට්ඨුකාමොහං, පිතුමාතුසමාගමෙ॥
gax:“තදා විපස්සී භගවා, භික්ඛුසඞ්ඝපුරක්ඛතො।
gae:ඔභාසෙන්තො දිසා සබ්බා, ආගච්ඡති නරාසභො॥
gax:“ආසනං පඤ්ඤපෙත්වාන, නිමන්තෙත්වා මහාමුනිං।
gae:සන්ථරිත්වාන තං පුප්ඵං, අභිනෙසිං සකං ඝරං॥
gax:“යං මෙ අත්ථි සකෙ ගෙහෙ, ආමිසං පච්චුපට්ඨිතං।
gae:තාහං බුද්ධස්ස පාදාසිං, පසන්නො සෙහි පාණිභි॥
gax:“භුත්තාවිං කාලමඤ්ඤාය පුප්ඵහත්ථමදාසහං।
gae:අනුමොදිත්වාන සබ්බඤ්ඤූ, පක්කාමි උත්තරාමුඛො॥
gax:“එකනවුතිතො කප්පෙ, යං පුප්ඵමදදිං තදා।
gae:දුග්ගතිං නාභිජානාමි, පුප්ඵදානස්සිදං ඵලං॥
gax:“අනන්තරං ඉතො කප්පෙ, රාජාහුං වරදස්සනො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා නීවරණප්පහානකිත්තනමුඛෙන අඤ්ඤං බ්යාකරොන්තො –
gax:74:“කාමච්ඡන්දො <pb M=1.209/> ච බ්යාපාදො, ථිනමිද්ධඤ්ච භික්ඛුනො।
gae:උද්ධච්චං විචිකිච්ඡා ච, සබ්බසොව න විජ්ජතී”ති॥ – ගාථං අභාසි।
bod:තත්ථ <b>කාමච්ඡන්දො</b>ති කාමෙසු ඡන්දො, කාමො ච සො ඡන්දො චාතිපි කාමච්ඡන්දො, කාමරාගො। ඉධ පන සබ්බොපි රාගො කාමච්ඡන්දො අග්ගමග්ගවජ්ඣස්සාපි අධිප්පෙතත්තා, තෙනාහ <b>“සබ්බසොව න විජ්ජතී”</b>ති। සබ්බෙපි හි තෙභූමකධම්මා කාමනීයට්ඨෙන කාමා, තත්ථ පවත්තො රාගො කාමච්ඡන්දො, තෙනාහ භගවා – “ආරුප්පෙ කාමච්ඡන්දනීවරණං පටිච්ච ථිනමිද්ධනීවරණං උද්ධච්චනීවරණං අවිජ්ජානීවරණං උප්පජ්ජතී”ති (පට්ඨා॰ 3.8.8) බ්යාපජ්ජති <pb P=1.176/> චිත්තං පූතිභාවං <pb V=1.178/> ගච්ඡති එතෙනාති <b>බ්යාපාදො,</b> “අනත්ථං මෙ අචරී”තිආදිනයප්පවත්තො (ධ॰ ස॰ 1066; විභ॰ 909) ආඝාතො। ථිනං චිත්තස්ස අකල්යතා අනුස්සාහසංහනනං, මිද්ධං කායස්ස අකල්යතා අසත්තිවිඝාතො, තදුභයම්පි ථිනඤ්ච මිද්ධඤ්ච <b>ථිනමිද්ධං,</b> කිච්චාහාරපටිපක්ඛානං එකතාය එකං කත්වා වුත්තං। උද්ධතභාවො <b>උද්ධච්චං,</b> යෙන ධම්මෙන චිත්තං උද්ධතං හොති අවූපසන්තං, සො චෙතසො වික්ඛෙපො උද්ධච්චං। උද්ධච්චග්ගහණෙනෙව චෙත්ථ කිච්චාහාරපටිපක්ඛානං සමානතාය කුක්කුච්චම්පි ගහිතමෙවාති දට්ඨබ්බං। තං පච්ඡානුතාපලක්ඛණං। යො හි කතාකතකුසලාකුසලූපනිස්සයො විප්පටිසාරො, තං කුක්කුච්චං। <b>විචිකිච්ඡා</b>ති, “එවං නු ඛො න නු ඛො”ති සංසයං ආපජ්ජති, ධම්මසභාවං වා විචිනන්තො කිච්ඡති කිලමති එතායාති විචිකිච්ඡා, බුද්ධාදිවත්ථුකො සංසයො। <b>සබ්බසො</b>ති අනවසෙසතො। <b>න විජ්ජතී</b>ති නත්ථි, මග්ගෙන සමුච්ඡින්නත්තා න උපලබ්භති। ඉදඤ්ච පදද්වයං පච්චෙකං යොජෙතබ්බං අයඤ්හෙත්ථ යොජනා – යස්ස භික්ඛුනො තෙන තෙන අරියමග්ගෙන සමුච්ඡින්නත්තා කාමච්ඡන්දො ච බ්යාපාදො ච ථිනමිද්ධඤ්ච උද්ධච්චකුක්කුච්චඤ්ච විචිකිච්ඡා ච සබ්බසොව න විජ්ජති, තස්ස න කිඤ්චි කරණීයං, කතස්ස වා පතිචයොති අඤ්ඤාපදෙසෙන අඤ්ඤං බ්යාකරොති। පඤ්චසු හි නීවරණෙසු මග්ගෙන සමුච්ඡින්නෙසු තදෙකට්ඨතාය සබ්බෙපි කිලෙසා සමුච්ඡින්නායෙව හොන්ති। තෙනාහ – “සබ්බෙතෙ භගවන්තො පඤ්ච නීවරණෙ පහාය චෙතසො උපක්කිලෙසෙ”ති (දී॰ නි॰ 2.146)।
cen:සුයාමනත්ථෙරගාථාවණ්ණනා නිට්ඨිතා।
sub:5:සුසාරදත්ථෙරගාථාවණ්ණනා
bod:<b>සාධු</b> <pb M=1.210/> <b>සුවිහිතාන දස්සන</b>න්ති ආයස්මතො සුසාරදත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ බ්රාහ්මණකුලෙ නිබ්බත්තිත්වා විජ්ජාපදෙසු නිප්ඵත්තිං ගන්ත්වා කාමෙසු ආදීනවං <pb P=1.177/> දිස්වා ඝරාවාසං පහාය තාපසපබ්බජ්ජං පබ්බජිත්වා හිමවන්තප්පදෙසෙ අරඤ්ඤායතනෙ අස්සමං කාරෙත්වා විහාසි। අථ නං අනුග්ගණ්හන්තො පදුමුත්තරො භගවා භික්ඛාචාරවෙලායං උපසඞ්කමි। සො දූරතොව දිස්වා පසන්නමානසො පච්චුග්ගන්ත්වා පත්තං ගහෙත්වා මධුරානි ඵලානි පක්ඛිපිත්වා අදාසි। භගවා තං පටිග්ගහෙත්වා අනුමොදනං කත්වා පක්කාමි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ ධම්මසෙනාපතිනො ඤාතිබ්රාහ්මණකුලෙ නිබ්බත්තිත්වා මන්දපඤ්ඤත්තා <b>සුසාරදො</b>ති ගහිතනාමො අපරභාගෙ ධම්මසෙනාපතිස්ස සන්තිකෙ ධම්මං සුත්වා <pb V=1.179/> පටිලද්ධසද්ධො පබ්බජිත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.13.75-83) –
gax:“අජ්ඣායකො මන්තධරො, තිණ්ණං වෙදාන පාරගූ।
gae:හිමවන්තස්සාවිදූරෙ, වසාමි අස්සමෙ අහං॥
gax:“අග්ගිහුත්තඤ්ච මෙ අත්ථි, පුණ්ඩරීකඵලානි ච।
gae:පුටකෙ නික්ඛිපිත්වාන, දුමග්ගෙ ලග්ගිතං මයා॥
gax:“පදුමුත්තරො ලොකවිදූ, ආහුතීනං පටිග්ගහො।
gae:මමුද්ධරිතුකාමො සො, භික්ඛන්තො මමුපාගමි॥
gax:“පසන්නචිත්තො සුමනො, ඵලං බුද්ධස්සදාසහං।
gae:විත්තිසඤ්ජනනො මය්හං, දිට්ඨධම්මසුඛාවහො॥
gax:“සුවණ්ණවණ්ණො සම්බුද්ධො, ආහුතීනං පටිග්ගහො।
gae:අන්තලික්ඛෙ ඨිතො සත්ථා, ඉමං ගාථං අභාසථ॥
gax:“ඉමිනා ඵලදානෙන, චෙතනාපණිධීහි ච।
gae:කප්පානං සතසහස්සං, දුග්ගතිං නුපපජ්ජසි॥
gax:“තෙනෙව සුක්කමූලෙන, අනුභොත්වාන සම්පදා।
gae:පත්තොම්හි අචලං ඨානං, හිත්වා ජයපරාජයං॥
gax:“ඉතො <pb M=1.211/> සත්තසතෙ කප්පෙ, රාජා ආසිං සුමඞ්ගලො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සප්පුරිසූපනිස්සයානිසංසකිත්තනාපදෙසෙන අඤ්ඤං බ්යාකරොන්තො –
gax:75:“සාධු සුවිහිතාන දස්සනං, කඞ්ඛා ඡිජ්ජති බුද්ධි වඩ්ඪති।
gae:බාලම්පි කරොන්ති පණ්ඩිතං, තස්මා සාධු සතං සමාගමො”ති॥ –
uni:ගාථං අභාසි।
bod:තත්ථ <b>සාධූ</b>ති සුන්දරං, භද්දකන්ති අත්ථො। <b>සුවිහිතාන දස්සන</b>න්ති සුවිහිතානං දස්සනං। ගාථාසුඛත්ථං අනුස්වාරලොපො කතො। සීලාදිගුණෙහි සුසංවිහිතත්තභාවානං පරානුද්දයාය සුට්ඨු විහිතධම්මදෙසනානං අරියානං දස්සනං සාධූති යොජනා। “දස්සන”න්ති නිදස්සනමත්තං දට්ඨබ්බං සවනාදීනම්පි බහුකාරත්තා। වුත්තඤ්හෙතං භගවතා –
ind:“යෙ <pb V=1.180/> තෙ භික්ඛූ සීලසම්පන්නා සමාධිසම්පන්නා පඤ්ඤාසම්පන්නා විමුත්තිසම්පන්නා විමුත්තිඤාණදස්සනසම්පන්නා ඔවාදකා විඤ්ඤාපකා සන්දස්සකා සමාදපකා සමුත්තෙජකා සම්පහංසකා අලංසමක්ඛාතාරො සද්ධම්මස්ස, දස්සනම්පාහං, භික්ඛවෙ, තෙසං භික්ඛූනං බහූපකාරං වදාමි, සවනං…පෙ॰… උපසඞ්කමනං…පෙ॰… පයිරුපාසනං…පෙ॰… අනුස්සරණං…පෙ॰… අනුපබ්බජ්ජම්පාහං, භික්ඛවෙ, තෙසං භික්ඛූනං බහූපකාරං වදාමී”ති <pb P=1.178/> (ඉතිවු॰ 104)।
bod:දස්සනමූලකත්තා වා ඉතරෙසං දස්සනමෙවෙත්ථ වුත්තං, <b>කඞ්ඛා ඡිජ්ජතී</b>තිආදි තත්ථ කාරණවචනං। තාදිසානඤ්හි කල්යාණමිත්තානං දස්සනෙ සති විඤ්ඤුජාතිකො අත්ථකාමො කුලපුත්තො තෙ උපසඞ්කමති පයිරුපාසති “කිං, භන්තෙ, කුසලං, කිං අකුසල”න්තිආදිනා (ම॰ නි॰ 3.296) පඤ්හං පුච්ඡති। තෙ චස්ස අනෙකවිහිතෙසු කඞ්ඛාට්ඨානීයෙසු කඞ්ඛං පටිවිනොදෙන්ති, තෙන වුත්තං “කඞ්ඛා ඡිජ්ජතී”ති। යස්මා ච තෙ ධම්මදෙසනාය තෙසං කඞ්ඛං පටිවිනොදෙත්වා <pb M=1.212/> පුබ්බභාගෙ කම්මපථසම්මාදිට්ඨිං විපස්සනාසම්මාදිට්ඨිඤ්ච උප්පාදෙන්ති, තස්මා තෙසං <b>බුද්ධි වඩ්ඪති</b>। යදා පන තෙ විපස්සනං වඩ්ඪෙත්වා සච්චානි පටිවිජ්ඣන්ති, තදා සොළසවත්ථුකා අට්ඨවත්ථුකා ච විචිකිච්ඡා ඡිජ්ජති සමුච්ඡිජ්ජති, නිප්පරියායෙන පඤ්ඤා බුද්ධි වඩ්ඪති। බාල්යසමතික්කමනතො තෙ පණ්ඩිතා හොන්ති। සො තෙහි බුද්ධිං වඩ්ඪෙති, <b>බාලම්පි කරොන්ති පණ්ඩිත</b>න්ති। <b>තස්මා</b>තිආදි නිගමනං, යස්මා සාධූනං දස්සනං වුත්තනයෙන කඞ්ඛා ඡිජ්ජති බුද්ධි වඩ්ඪති, තෙ බාලං පණ්ඩිතං කරොන්ති, තස්මා තෙන කාරණෙන <b>සාධු</b> සුන්දරං <b>සතං</b> සප්පුරිසානං අරියානං <b>සමාගමො,</b> තෙහි සමොධානං සම්මා වඩ්ඪනන්ති අත්ථො।
cen:සුසාරදත්ථෙරගාථාවණ්ණනා නිට්ඨිතා।
sub:6:පියඤ්ජහත්ථෙරගාථාවණ්ණනා
bod:<b>උප්පතන්තෙසු නිපතෙ</b>ති ආයස්මතො පියඤ්ජහත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො එකනවුතෙ කප්පෙ විපස්සිස්ස භගවතො කාලෙ හිමවන්තෙ රුක්ඛදෙවතා හුත්වා පබ්බතන්තරෙ වසන්තො දෙවතාසමාගමෙසු අප්පානුභාවතාය පරිසපරියන්තෙ ඨත්වා ධම්මං සුත්වා සත්ථරි පටිලද්ධසද්ධො එකදිවසං සුවිසුද්ධං රමණීයං ගඞ්ගායං පුලිනප්පදෙසං දිස්වා සත්ථු ගුණෙ අනුස්සරි – “ඉතොපි සුවිසුද්ධා සත්ථු ගුණා අනන්තා අපරිමෙය්යා චා”ති, එවං සො <pb P=1.179/> සත්ථු ගුණෙ ආරබ්භ චිත්තං පසාදෙත්වා <pb V=1.181/> තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ වෙසාලියං ලිච්ඡවිරාජකුලෙ නිබ්බත්තිත්වා වයප්පත්තො යුද්ධසොණ්ඩො අපරාජිතසඞ්ගාමො අමිත්තානං පියහානිකරණෙන <b>පියඤ්ජහො</b>ති පඤ්ඤායිත්ථ। සො සත්ථු වෙසාලිගමනෙ පටිලද්ධසද්ධො පබ්බජිත්වා අරඤ්ඤෙ වසමානො විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.13.84-90) –
gax:“පබ්බතෙ හිමවන්තම්හි, වසාමි පබ්බතන්තරෙ।
gae:පුලිනං සොභනං දිස්වා, බුද්ධසෙට්ඨං අනුස්සරිං॥
gax:“ඤාණෙ <pb M=1.213/> උපනිධා නත්ථි, සඞ්ඛාරං නත්ථි සත්ථුනො।
gae:සබ්බධම්මං අභිඤ්ඤාය, ඤාණෙන අධිමුච්චති॥
gax:“නමො තෙ පුරිසාජඤ්ඤ, නමො තෙ පුරිසුත්තම।
gae:ඤාණෙන තෙ සමො නත්ථි, යාවතා ඤාණමුත්තමං॥
gax:“ඤාණෙ චිත්තං පසාදෙත්වා, කප්පං සග්ගම්හි මොදහං।
gae:අවසෙසෙසු කප්පෙසු, කුසලං චරිතං මයා॥
gax:“එකනවුතිතො කප්පෙ, යං සඤ්ඤමලභිං තදා।
gae:දුග්ගතිං නාභිජානාමි, ඤාණසඤ්ඤායිදං ඵලං॥
gax:“ඉතො සත්තතිකප්පම්හි, එකො පුලිනපුප්ඵියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා “අන්ධපුථුජ්ජනානං පටිපත්තිතො විධුරා අරියානං පටිපත්තී”ති ඉමස්ස අත්ථස්ස දස්සනවසෙන අඤ්ඤං බ්යාකරොන්තො –
gax:76:“උප්පතන්තෙසු නිපතෙ, නිපතන්තෙසු උප්පතෙ।
gae:වසෙ අවසමානෙසු, රමමානෙසු නො රමෙ”ති॥ – ගාථං අභාසි।
bod:තත්ථ <b>උප්පතන්තෙසූ</b>ති උණ්ණමන්තෙසු, සත්තෙසු මානුද්ධච්චථම්භසාරම්භාදීහි අත්තුක්කංසනෙන අනුපසන්තෙසු। <b>නිපතෙ</b>ති නමෙය්ය, තෙසඤ්ඤෙව පාපධම්මානං පරිවජ්ජනෙන නිවාතවුත්ති භවෙය්ය। <b>නිපතන්තෙසූ</b>ති ඔණමන්තෙසු, හීනාධිමුත්තිකතාය කොසජ්ජෙන ච ගුණතො නිහීයමානෙසු। <b>උප්පතෙ</b>ති උණ්ණමෙය්ය, පණීතාධිමුත්තිකතාය වීරියාරම්භෙන ච ගුණතො උස්සුක්කෙය්ය। අථ වා <b>උප්පතන්තෙසූ</b>ති උට්ඨහන්තෙසු, කිලෙසෙසු පරියුට්ඨානවසෙන සීසං උක්ඛිපන්තෙසු। <b>නිපතෙ</b>ති පටිසඞ්ඛානබලෙන යථා තෙ න උප්පජ්ජන්ති, තථා අනුරූපපච්චවෙක්ඛණාය නිපතෙය්ය, වික්ඛම්භෙය්ය චෙව <pb V=1.182/> සමුච්ඡින්දෙය්ය ච। <b>නිපතන්තෙසූ</b>ති පරිපතන්තෙසු, අයොනිසොමනසිකාරෙසු වීරියපයොගමන්දතාය වා යථාරද්ධෙසු සමථවිපස්සනාධම්මෙසු හාය මානෙසු <pb M=1.214/>। <b>උප්පතෙ</b>ති යොනිසොමනසිකාරෙන වීරියාරම්භසම්පදාය ච තෙ උපට්ඨාපෙය්ය උප්පාදෙය්ය වඩ්ඪෙය්ය ච। <b>වසෙ</b> <pb P=1.180/> <b>අවසමානෙසූ</b>ති සත්තෙසු මග්ගබ්රහ්මචරියවාසං අරියවාසඤ්ච අවසන්තෙසු සයං තං වාසං වසෙය්යාති, අරියෙසු වා කිලෙසවාසං දුතියකවාසං අවසන්තෙසු යෙන වාසෙන තෙ අවසමානා නාම හොන්ති, සයං තථා වසෙ। <b>රමමානෙසු නො රමෙ</b>ති සත්තෙසු කාමගුණරතියා කිලෙසරතියා රමන්තෙසු සයං තථා නො රමෙ නං රමෙය්ය, අරියෙසු වා නිරාමිසාය ඣානාදිරතියා රමමානෙසු සයම්පි තථා රමෙ, තතො අඤ්ඤථා පන කදාචිපි නො රමෙ නාභිරමෙය්ය වාති අත්ථො।
cen:පියඤ්ජහත්ථෙරගාථාවණ්ණනා නිට්ඨිතා।
sub:7:හත්ථාරොහපුත්තත්ථෙරගාථාවණ්ණනා
bod:<b>ඉදං පුරෙ චිත්තමචාරි චාරික</b>න්ති ආයස්මතො හත්ථාරොහපුත්තත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සත්ථාරං භික්ඛුසඞ්ඝපරිවුතං විහාරතො නික්ඛන්තං දිස්වා පසන්නචිත්තො පුප්ඵෙහි පූජං කත්වා පඤ්චපතිට්ඨිතෙන වන්දිත්වා පදක්ඛිණං කත්වා පක්කාමි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං හත්ථාරොහකුලෙ නිබ්බත්තිත්වා විඤ්ඤුතං පත්තො හත්ථිසිප්පෙ නිප්ඵත්තිං අගමාසි। සො එකදිවසං හත්ථිං සික්ඛාපෙන්තො නදීතීරං ගන්ත්වා හෙතුසම්පත්තියා චොදියමානො “කිං මය්හං ඉමිනා හත්ථිදමනෙන, අත්තානං දමනමෙව වර”න්ති චින්තෙත්වා භගවන්තං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වාව චරියානුකූලං කම්මට්ඨානං ගහෙත්වා විපස්සනාය කම්මං කරොන්තො චිරපරිචයෙන කම්මට්ඨානතො බහිද්ධා විධාවන්තං චිත්තං ඡෙකො හත්ථාචරියො විය අඞ්කුසෙන චණ්ඩමත්තවරවාරණං පටිසඞ්ඛානඅඞ්කුසෙන නිග්ගණ්හන්තො <b>“ඉදං පුරෙ චිත්තමචාරි චාරික”</b>න්ති ගාථං අභාසි।
bod:77:තත්ථ <pb P=1.181/> <b>ඉද</b>න්ති වුච්චමානස්ස චිත්තස්ස අත්තපච්චක්ඛතාය වුත්තං। <b>පුරෙ</b>ති නිග්ගහකාලතො පුබ්බෙ। <b>අචාරී</b>ති විචරි, අනවට්ඨිතතාය නානාරම්මණෙසු පරිබ්භමි <pb M=1.215/>। <b>චාරික</b>න්ති යථාකාමචරියං। තෙනාහ <b>“යෙනිච්ඡකං යත්ථකාමං යථාසුඛ”</b>න්ති। <b>ත</b>න්ති තං චිත්තං। <b>අජ්ජා</b>ති එතරහි। <b>නිග්ගහෙස්සාමී</b>ති නිග්ගණ්හිස්සාමි, නිබ්බිසෙවනං කරිස්සාමි। <b>යොනිසො</b>ති උපායෙන। යථා <pb V=1.183/> කිං? <b>හත්ථිප්පභින්නං විය අඞ්කුසග්ගහො</b>। ඉදං වුත්තං හොති – ඉදං මම චිත්තං නාම ඉතො පුබ්බෙ රූපාදීසු ආරම්මණෙසු යෙන යෙන රමිතුං ඉච්ඡති, තස්ස තස්ස වසෙන යෙනිච්ඡකං, යත්ථ යත්ථ චස්ස කාමො, තස්ස තස්ස වසෙන යත්ථකාමං, යථා යථා විචරන්තස්ස සුඛං හොති, තථෙව චරණතො යථාසුඛං දීඝරත්තං චාරිකං අචරි, තං අජ්ජපාහං භින්නමදමත්තහත්ථිං හත්ථාචරියසඞ්ඛාතො ඡෙකො අඞ්කුසග්ගහො අඞ්කුසෙන විය යොනිසොමනසිකාරෙන නිග්ගහෙස්සාමි, නාස්ස වීතික්කමිතුං දස්සාමීති। එවං වදන්තො එව ච ථෙරො විපස්සනං වඩ්ඪෙත්වා අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 1.13.91-96) –
gax:“සුවණ්ණවණ්ණො සම්බුද්ධො, විපස්සී දක්ඛිණාරහො।
gae:පුරක්ඛතො සාවකෙහි, ආරාමා අභිනික්ඛමි॥
gax:“දිස්වානහං බුද්ධසෙට්ඨං, සබ්බඤ්ඤුං තමනාසකං।
gae:පසන්නචිත්තො සුමනො, ගණ්ඨිපුප්ඵං අපූජයිං॥
gax:“තෙන චිත්තප්පසාදෙන, ද්විපදින්දස්ස තාදිනො।
gae:හට්ඨො හට්ඨෙන චිත්තෙන, පුන වන්දිං තථාගතං॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකතාලීසිතො කප්පෙ, චරණො නාම ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අයමෙව ච ථෙරස්ස අඤ්ඤාබ්යාකරණගාථා අහොසීති।
cen:හත්ථාරොහපුත්තත්ථෙරගාථාවණ්ණනා නිට්ඨිතා।
sub:8:මෙණ්ඩසිරත්ථෙරගාථාවණ්ණනා
bod:<b>අනෙකජාතිසංසාර</b>න්ති <pb M=1.216/> ආයස්මතො මෙණ්ඩසිරත්ථෙරස්ස ගාථා। කා උප්පත්ති? සොපි කිර පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයානි පුඤ්ඤානි කරොන්තො ඉතො එකනවුතෙ කප්පෙ බ්රාහ්මණකුලෙ නිබ්බත්තිත්වා වයප්පත්තො කාමෙ පහාය ඉසිපබ්බජ්ජං පබ්බජිත්වා මහතා ඉසිගණෙන සද්ධිං හිමවන්තෙ වසන්තො සත්ථාරං දිස්වා පසන්නමානසො ඉසිගණෙන පදුමානි ආහරාපෙත්වා <pb V=1.184/> සත්ථු පුප්ඵපූජං කත්වා <pb P=1.182/> සාවකෙ අප්පමාදපටිපත්තියං ඔවදිත්වා කාලං කත්වා දෙවලොකෙ නිබ්බත්තො අපරාපරං සංසරන්තො ඉමස්මිං බුද්ධුප්පාදෙ සාකෙතෙ ගහපතිකුලෙ නිබ්බත්ති, තස්ස මෙණ්ඩසරික්ඛසීසතාය <b>මෙණ්ඩසිරො</b>ත්වෙව සමඤ්ඤා අහොසි। සො භගවති සාකෙතෙ අඤ්ජනවනෙ විහරන්තෙ සත්ථාරං උපසඞ්කමිත්වා පටිලද්ධසද්ධො පබ්බජිත්වා සමථවිපස්සනාසු කම්මං කරොන්තො ඡළභිඤ්ඤො අහොසි। තෙව වුත්තං <b>අපදානෙ</b> (අප॰ ථෙර 1.13.97-105) –
gax:“හිමවන්තස්සාවිදූරෙ, ගොතමො නාම පබ්බතො।
gae:නානාරුක්ඛෙහි සඤ්ඡන්නො, මහාභූතගණාලයො॥
gax:“වෙමජ්ඣම්හි ච තස්සාසි, අස්සමො අභිනිම්මිතො।
gae:පුරක්ඛතො සසිස්සෙහි, වසාමි අස්සමෙ අහං॥
gax:“ආයන්තු මෙ සිස්සගණා, පදුමං ආහරන්තු මෙ।
gae:බුද්ධපූජං කරිස්සාමි, ද්විපදින්දස්ස තාදිනො॥
gax:“එවන්ති තෙ පටිස්සුත්වා, පදුමං ආහරිංසු මෙ।
gae:තථා නිමිත්තං කත්වාහං, බුද්ධස්ස අභිරොපයිං॥
gax:“සිස්සෙ තදා සමානෙත්වා, සාධුකං අනුසාසහං।
gae:මා ඛො තුම්හෙ පමජ්ජිත්ථ, අප්පමාදො සුඛාවහො॥
gax:“එවං සමනුසාසිත්වා, තෙ සිස්සෙ වචනක්ඛමෙ।
gae:අප්පමාදගුණෙ යුත්තො, තදා කාලඞ්කතො අහං॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකපඤ්ඤාසකප්පම්හි <pb M=1.217/>, රාජා ආසිං ජලුත්තමො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:සො අත්තනො පුබ්බෙනිවාසං අනුස්සරන්තො –
gax:78:“අනෙකජාතිසංසාරං, සන්ධාවිස්සං අනිබ්බිසං।
gae:තස්ස මෙ දුක්ඛජාතස්ස, දුක්ඛක්ඛන්ධො අපරද්ධො”ති॥ – ගාථං අභාසි।
bod:තත්ථ <b>අනෙකජාතිසංසාර</b>න්ති අනෙකජාතිසතසහස්සසඞ්ඛ්යං ඉදං සංසාරවට්ටං, අද්ධුනො අධිප්පෙතත්තා <pb V=1.185/> අච්චන්තසංයොගෙකවචනං। <b>සන්ධාවිස්ස</b>න්ති සංසරිං, අපරාපරං චවනුප්පජ්ජනවසෙන පරිබ්භමිං। <b>අනිබ්බිස</b>න්ති තස්ස නිවත්තකඤාණං අවින්දන්තො අලභන්තො। <b>තස්ස මෙ</b>ති එවං සංසරන්තස්ස මෙ। <b>දුක්ඛජාතස්සා</b>ති ජාතිආදිවසෙන උප්පන්නදුක්ඛස්ස, තිස්සන්නං වා දුක්ඛතානං වසෙන දුක්ඛසභාවස්ස। <b>දුක්ඛක්ඛන්ධො</b>ති කම්මකිලෙසවිපාකවට්ටප්පකාරො දුක්ඛරාසි। <b>අපරද්ධො</b>ති අරහත්තමග්ගප්පත්තිතො පට්ඨාය පරිබ්භට්ඨො චුතො න අභිනිබ්බත්තිස්සති। “අපරට්ඨො”ති වා පාඨො, අපගතසමිද්ධිතො සමුච්ඡින්නකාරණත්තා අපගතොති අත්ථො। ඉදමෙව ච ථෙරස්ස අඤ්ඤාබ්යාකරණං අහොසි।
cen:මෙණ්ඩසිරත්ථෙරගාථාවණ්ණනා නිට්ඨිතා।
sub:9:රක්ඛිතත්ථෙරගාථාවණ්ණනා
bod:<b>සබ්බො</b> <pb P=1.183/> <b>රාගො පහීනො මෙ</b>ති ආයස්මතො රක්ඛිතත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සත්ථු ධම්මදෙසනං සුත්වා පසන්නමානසො දෙසනාඤාණං ආරබ්භ ථොමනං අකාසි। සත්ථා තස්ස චිත්තප්පසාදං ඔලොකෙත්වා “අයං ඉතො සතසහස්සකප්පමත්ථකෙ ගොතමස්ස නාම සම්මාසම්බුද්ධස්ස රක්ඛිතො නාම සාවකො භවිස්සතී”ති බ්යාකාසි <pb M=1.218/>। සො තං සුත්වා භිය්යොසොමත්තාය පසන්නමානසො අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ දෙවදහනිගමෙ සාකියරාජකුලෙ නිබ්බත්ති, <b>රක්ඛිතො</b>තිස්ස නාමං අහොසි। සො යෙ සාකියකොලියරාජූහි භගවතො පරිවාරත්ථාය දින්නා පඤ්චසතරාජකුමාරා පබ්බජිතා, තෙසං අඤ්ඤතරො। තෙ පන රාජකුමාරා න සංවෙගෙන පබ්බජිතත්තා උක්කණ්ඨාභිභූතා යදා සත්ථාරා කුණාලදහතීරං නෙත්වා <b>කුණාලජාතකදෙසනාය</b> (ජා॰ 2.21.කුණාලජාතක) ඉත්ථීනං දොසවිභාවනෙන කාමෙසු ආදීනවං පකාසෙත්වා කම්මට්ඨානෙ නියොජිතා, තදා අයම්පි කම්මට්ඨානං අනුයුඤ්ජන්තො විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.1-9) –
gax:“පදුමුත්තරො නාම ජිනො, ලොකජෙට්ඨො නරාසභො।
gae:මහතො ජනකායස්ස, දෙසෙති අමතං පදං॥
gax:“තස්සාහං වචනං සුත්වා, වාචාසභිමුදීරිතං।
gae:අඤ්ජලිං පග්ගහෙත්වාන, එකග්ගො ආසහං තදා॥
gax:“යථා <pb V=1.186/> සමුද්දො උදධීනමග්ගො, නෙරූ නගානං පවරො සිලුච්චයො।
gae:තථෙව යෙ චිත්තවසෙන වත්තරෙ, න බුද්ධඤාණස්ස කලං උපෙන්ති තෙ॥
gax:“ධම්මවිධිං ඨපෙත්වාන, බුද්ධො කාරුණිකො ඉසි।
gae:භික්ඛුසඞ්ඝෙ නිසීදිත්වා, ඉමා ගාථා අභාසථ॥
gax:“යො සො ඤාණං පකිත්තෙසි, බුද්ධම්හි ලොකනායකෙ।
gae:කප්පානං සතසහස්සං, දුග්ගතිං න ගමිස්සති॥
gax:“කිලෙසෙ ඣාපයිත්වාන, එකග්ගො සුසමාහිතො।
gae:සොභිතො නාම නාමෙන, හෙස්සති සත්ථු සාවකො॥
gax:“පඤ්ඤාසෙ කප්පසහස්සෙ, සත්තෙවාසුං යසුග්ගතා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.219/> පන පත්වා අත්තනො පහීනකිලෙසෙ පච්චවෙක්ඛන්තො <b>“සබ්බො රාගො”</b>ති ගාථං අභාසි।
bod:79:තත්ථ <b>“සබ්බො රාගො”</b>ති කාමරාගාදිප්පභෙදො සබ්බොපි රාගො। <b>පහීනො</b>ති අරියමග්ගභාවනාය සමුච්ඡෙදප්පහානවසෙන පහීනො। <b>සබ්බො දොසො</b>ති ආඝාතවත්ථුකාදිභාවෙන අනෙකභෙදභින්නො සබ්බොපි බ්යාපාදො। <b>සමූහතො</b>ති මග්ගෙන සමුග්ඝාටිතො। <b>සබ්බො මෙ විගතො මොහො</b>ති “දුක්ඛෙ අඤ්ඤාණ”න්තිආදිනා (ධ॰ ස॰ 1067; විභ॰ 909) වත්ථුභෙදෙන අට්ඨභෙදො, සංකිලෙසවත්ථුවිභාගෙන අනෙකවිභාගො සබ්බොපි මොහො මග්ගෙන විද්ධංසිතත්තා මය්හං විගතො। <b>සීතිභූතොස්මි නිබ්බුතො</b>ති එවං මූලකිලෙසප්පහානෙන තදෙකට්ඨතාය සංකිලෙසානං සම්මදෙව පටිප්පස්සද්ධත්තා අනවසෙසකිලෙසදරථපරිළාහාභාවතො <pb P=1.184/> සීතිභාවං පත්තො, තතො එව සබ්බසො කිලෙසපරිනිබ්බානෙන පරිනිබ්බුතො අහං අස්මි භවාමීති අඤ්ඤං බ්යාකාසි।
cen:රක්ඛිතත්ථෙරගාථාවණ්ණනා නිට්ඨිතා।
sub:10:උග්ගත්ථෙරගාථාවණ්ණනා
bod:<b>යං මයා පකතං කම්ම</b>න්ති ආයස්මතො උග්ගත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි කරොන්තො ඉතො එකතිංසෙ කප්පෙ සිඛිස්ස භගවතො <pb V=1.187/> කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සිඛිං භගවන්තං පස්සිත්වා පසන්නමානසො කෙතකපුප්ඵෙහි පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ කොසලරට්ඨෙ උග්ගනිගමෙ සෙට්ඨිපුත්තො හුත්වා නිබ්බත්ති, <b>උග්ගො</b>ත්වෙවස්ස නාමං අහොසි। සො විඤ්ඤුතං පත්තො භගවති තස්මිං නිගමෙ භද්දාරාමෙ විහරන්තෙ විහාරං ගන්ත්වා සත්ථු සන්තිකෙ ධම්මං සුත්වා පටිලද්ධසද්ධො පබ්බජිත්වා විපස්සනාය කම්මං කරොන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.10-16) –
gax:“විනතානදියා <pb M=1.220/> තීරෙ, පිලක්ඛු ඵලිතො අහු।
gae:තාහං රුක්ඛං ගවෙසන්තො, අද්දසං ලොකනායකං॥
gax:“කෙතකං පුප්ඵිතං දිස්වා, වණ්ටෙ ඡෙත්වානහං තදා।
gae:බුද්ධස්ස අභිරොපෙසිං, සිඛිනො ලොකබන්ධුනො॥
gax:“යෙන ඤාණෙන පත්තොසි, අච්චුතං අමතං පදං।
gae:තං ඤාණං අභිපූජෙමි, බුද්ධසෙට්ඨ මහාමුනි॥
gax:“ඤාණම්හි පූජං කත්වාන, පිලක්ඛුමද්දසං අහං।
gae:පටිලද්ධොම්හි තං පඤ්ඤං, ඤාණපූජායිදං ඵලං॥
gax:“එකතිංසෙ ඉතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, ඤාණපූජායිදං ඵලං॥
gax:“ඉතො තෙරසකප්පම්හි, ද්වාදසාසුං ඵලුග්ගතා।
gae:සත්තරතනසම්පන්නා, චක්කවත්තී මහබ්බලා॥
gae:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො වට්ටූපච්ඡෙදදීපනෙන අඤ්ඤං බ්යාකරොන්තො –
gax:80:“යං මයා පකතං කම්මං, අප්පං වා යදි වා බහුං।
gae:සබ්බමෙතං පරික්ඛීණං, නත්ථි දානි පුනබ්භවො”ති॥ – ගාථං අභාසි।
bod:තත්ථ <b>යං මයා පකතං කම්ම</b>න්ති යං කම්මං තීහි කම්මද්වාරෙහි, ඡහි උප්පත්තිද්වාරෙහි, අට්ඨහි අසංවරද්වාරෙහි <pb P=1.185/>, අට්ඨහි ච සංවරද්වාරෙහි පාපාදිවසෙන දානාදිවසෙන චාති අනෙකෙහි පකාරෙහි අනාදිමති සංසාරෙ යං මයා කතං උපචිතං අභිනිබ්බත්තිතං විපාකකම්මං। <b>අප්පං වා යදි වා</b> <pb V=1.188/> <b>බහු</b>න්ති තඤ්ච වත්ථුචෙතනාපයොගකිලෙසාදීනං දුබ්බලභාවෙන අප්පං වා, තෙසං බලවභාවෙන අභිණ්හපවත්තියා ච බහුං වා। <b>සබ්බමෙතං පරික්ඛීණ</b>න්ති සබ්බමෙව චෙතං කම්මං කම්මක්ඛයකරස්ස අග්ගමග්ගස්ස අධිගතත්තා පරික්ඛයං ගතං, කිලෙසවට්ටප්පහානෙන හි කම්මවට්ටං පහීනමෙව හොති විපාකවට්ටස්ස <pb M=1.221/> අනුප්පාදනතො। තෙනාහ <b>“නත්ථි දානි පුනබ්භවො”</b>ති। ආයතිං පුනබ්භවාභිනිබ්බත්ති මය්හං නත්ථීති අත්ථො। “සබ්බම්පෙත”න්තිපි පාඨො, සබ්බම්පි එතන්ති පදවිභාගො।
cen:උග්ගත්ථෙරගාථාවණ්ණනා නිට්ඨිතා।
cen:අට්ඨමවග්ගවණ්ණනා නිට්ඨිතා।
tit:9:නවමවග්ගො
sub:1:සමිතිගුත්තත්ථෙරගාථාවණ්ණනා
bod:<b>යං</b> <pb V=1.189/> <b>මයා පකතං පාප</b>න්ති ආයස්මතො සමිතිගුත්තත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො භගවන්තං පස්සිත්වා පසන්නචිත්තො ජාතිසුමනපුප්ඵෙහි පූජං අකාසි। සො තෙන පුඤ්ඤකම්මෙන යත්ථ යත්ථ භවෙ නිබ්බත්ති, තත්ථ තත්ථ කුලරූපපරිවාරසම්පදාය අඤ්ඤෙ සත්තෙ අභිභවිත්වා අට්ඨාසි। එකස්මිං පන අත්තභාවෙ අඤ්ඤතරං පච්චෙකබුද්ධං පිණ්ඩාය චරන්තං දිස්වා “අයං මුණ්ඩකො කුට්ඨී මඤ්ඤෙ, තෙනායං පටිච්ඡාදෙත්වා විචරතී”ති නිට්ඨුභිත්වා පක්කාමි। සො තෙන කම්මෙන බහුං කාලං නිරයෙ පච්චිත්වා කස්සපස්ස භගවතො කාලෙ මනුස්සලොකෙ නිබ්බත්තො පරිබ්බාජකපබ්බජ්ජං උපගතො එකං සීලාචාරසම්පන්නං උපාසකං දිස්වා දොසන්තරො හුත්වා, “කුට්ඨරොගී භවෙය්යාසී”ති අක්කොසි, න්හානතිත්ථෙ ච මනුස්සෙහි ඨපිතානි <pb P=1.186/> න්හානචුණ්ණානි දූසෙසි। සො තෙන කම්මෙන පුන නිරයෙ නිබ්බත්තිත්වා බහූනි වස්සානි දුක්ඛං අනුභවිත්වා ඉමස්මිං බුද්ධුප්පාදෙ සාවත්ථියං අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>සමිතිගුත්තො</b>තිස්ස නාමං අහොසි। සො වයප්පත්තො සත්ථු ධම්මදෙසනං සුත්වා පටිලද්ධසද්ධො පබ්බජිත්වා සුවිසුද්ධසීලො හුත්වා විහරති। තස්ස පුරිමකම්මනිස්සන්දෙන කුට්ඨරොගො උප්පජ්ජි, තෙන තස්ස සරීරාවයවා යෙභුය්යෙන ඡින්නභින්නා හුත්වා පග්ඝරන්ති। සො ගිලානසාලායං වසති। අථෙකදිවසං ධම්මසෙනාපති ගිලානපුච්ඡං ගන්ත්වා තත්ථ තත්ථ ගිලානෙ භික්ඛූ පුච්ඡන්තො තං භික්ඛුං දිස්වා “ආවුසො, යාවතා ඛන්ධප්පවත්ති නාම, සබ්බං දුක්ඛමෙව වෙදනා। ඛන්ධෙසු පන අසන්තෙසුයෙව නත්ථි <pb M=1.222/> දුක්ඛ”න්ති වෙදනානුපස්සනාකම්මට්ඨානං කථෙත්වා අගමාසි। සො ථෙරස්ස ඔවාදෙ ඨත්වා විපස්සනං වඩ්ඪෙත්වා ඡළභිඤ්ඤා සච්ඡාකාසි। තෙන වුත්තං <b>අපදානෙ</b> (අප॰ ථෙර 1.12.82-90) –
gax:“ජායන්තස්ස විපස්සිස්ස, ආලොකො විපුලො අහු।
gae:පථවී ච පකම්පිත්ථ, සසාගරා සපබ්බතා॥
gax:“නෙමිත්තා <pb V=1.190/> ච වියාකංසු, බුද්ධො ලොකෙ භවිස්සති।
gae:අග්ගො ච සබ්බසත්තානං, ජනතං උද්ධරිස්සති॥
gax:“නෙමිත්තානං සුණිත්වාන, ජාතිපූජමකාසහං।
gae:එදිසා පූජනා නත්ථි, යාදිසා ජාතිපූජනා॥
gax:“සඞ්ඛරිත්වාන කුසලං, සකං චිත්තං පසාදයිං।
gae:ජාතිපූජං කරිත්වාන, තත්ථ කාලඞ්කතො අහං॥
gax:“යං යං යොනුපපජ්ජාමි, දෙවත්තං අථ මානුසං।
gae:සබ්බෙ සත්තෙ අභිභොමි, ජාතිපූජායිදං ඵලං॥
gax:“ධාතියො මං උපට්ඨෙන්ති, මම චිත්තවසානුගා।
gae:න තා සක්කොන්ති කොපෙතුං, ජාතිපූජායිදං ඵලං॥
gax:“එකනවුතිතො කප්පෙ, යං පූජමකරිං තදා।
gae:දුග්ගතිං නාභිජානාමි, ජාතිපූජායිදං ඵලං॥
gax:“සුපාරිචරියා නාම, චතුත්තිංස ජනාධිපා।
gae:ඉතො තතියකප්පම්හි, චක්කවත්තී මහබ්බලා॥
gae:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො පන හුත්වා පහීනකිලෙසපච්චවෙක්ඛණෙන එතරහි අනුභුය්යමානරොගවසෙන පුරිමජාතීසු අත්තනා කතං පාපකම්මං අනුස්සරිත්වා තස්ස ඉදානි සබ්බසො පහීනභාවං විභාවෙන්තො –
gax:81:“යං මයා පකතං පාපං, පුබ්බෙ අඤ්ඤාසු ජාතිසු।
gae:ඉධෙව තං වෙදනීයං, වත්ථු අඤ්ඤං න විජ්ජතී”ති॥ – ගාථං අභාසි।
bod:තත්ථ <pb M=1.223/> <b>පාප</b>න්ති අකුසලං කම්මං। තඤ්හි ලාමකට්ඨෙන පාපන්ති වුච්චති। <b>පුබ්බෙ</b>ති පුරා। <b>අඤ්ඤාසු ජාතිසූ</b>ති ඉතො අඤ්ඤාසු ජාතීසු, අඤ්ඤෙසු අත්තභාවෙසු। අයඤ්හෙත්ථ අත්ථො – යදිපි මයා ඉමස්මිං අත්තභාවෙ න තාදිසං පාපං කතං අත්ථි, ඉදානි පන තස්ස සම්භවොයෙව නත්ථි। යං පන ඉතො අඤ්ඤාසු ජාතීසු කතං අත්ථි, <b>ඉධෙව තං වෙදනීයං,</b> තඤ්හි ඉධෙව ඉමස්මිංයෙව අත්තභාවෙ වෙදයිතබ්බං අනුභවිතබ්බං ඵලං, කස්මා? <b>වත්ථු අඤ්ඤං න විජ්ජතී</b>ති තස්ස කම්මස්ස විපච්චනොකාසො අඤ්ඤො ඛන්ධප්පබන්ධො නත්ථි, ඉමෙ <pb P=1.187/> පන ඛන්ධා සබ්බසො උපාදානානං <pb V=1.191/> පහීනත්තා අනුපාදානො විය ජාතවෙදො චරිමකචිත්තනිරොධෙන අප්පටිසන්ධිකා නිරුජ්ඣන්තීති අඤ්ඤං බ්යාකාසි।
cen:සමිතිගුත්තත්ථෙරගාථාවණ්ණනා නිට්ඨිතා।
sub:2:කස්සපත්ථෙරගාථාවණ්ණනා
bod:<b>යෙන යෙන සුභික්ඛානී</b>ති ආයස්මතො කස්සපත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ බ්රාහ්මණකුලෙ නිබ්බත්තිත්වා තීසු වෙදෙසු අඤ්ඤෙසු ච බ්රාහ්මණසිප්පෙසු නිප්ඵත්තිං ගතො, සො එකදිවසං භගවන්තං දිස්වා පසන්නමානසො සුමනපුප්ඵෙහි පූජං අකාසි। කරොන්තො ච සත්ථු සමන්තතො උපරි ච පුප්ඵමුට්ඨියො ඛිපි। බුද්ධානුභාවෙන පුප්ඵානි පුප්ඵාසනාකාරෙන සත්තාහං අට්ඨංසු। සො තං අච්ඡරියං දිස්වා භිය්යොසොමත්තාය පසන්නමානසො අහොසි। අපරාපරං පුඤ්ඤානි කරොන්තො කප්පසතසහස්සං සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස උදිච්චබ්රාහ්මණස්ස පුත්තො හුත්වා නිබ්බත්ති, <b>කස්සපො</b>තිස්ස නාමං අහොසි। තස්ස දහරකාලෙයෙව පිතා කාලමකාසි। මාතා තං පටිජග්ගති। සො එකදිවසං ජෙතවනං ගතො භගවතො ධම්මදෙසනං සුත්වා හෙතුසම්පන්නතාය තස්මිංයෙව ආසනෙ සොතාපන්නො හුත්වා මාතු සන්තිකං ගන්ත්වා අනුජානාපෙත්වා පබ්බජිතො සත්ථරි වුට්ඨවස්සෙ පවාරෙත්වා ජනපදචාරිකං පක්කන්තෙ සයම්පි සත්ථාරා සද්ධිං ගන්තුකාමො ආපුච්ඡිතුං මාතු සන්තිකං අගමාසි। මාතා විස්සජ්ජෙන්තී ඔවාදවසෙන –
gax:82:“යෙන <pb M=1.224/> යෙන සුභික්ඛානි, සිවානි අභයානි ච।
gae:තෙන පුත්තක ගච්ඡස්සු, මා සොකාපහතො භවා”ති॥ – ගාථං අභාසි।
bod:තත්ථ <b>යෙන යෙනා</b>ති යත්ථ යත්ථ। භුම්මත්ථෙ හි එතං කරණවචනං, යස්මිං යස්මිං දිසාභාගෙති අත්ථො। <b>සුභික්ඛානී</b>ති සුලභපිණ්ඩානි, රට්ඨානීති අධිප්පායො। <b>සිවානී</b>ති ඛෙමානි අරොගානි। <b>අභයානී</b>ති චොරභයාදීහි නිබ්භයානි, රොගදුබ්භික්ඛභයානි පන “සුභික්ඛානි, සිවානී”ති පදද්වයෙනෙව ගහිතානි। <b>තෙනා</b>ති තත්ථ, තස්මිං තස්මිං <pb P=1.188/> දිසාභාගෙති අත්ථො। <b>පුත්තකා</b>ති අනුකම්පන්තී තං ආලපති। <b>මා</b>ති පටිසෙධත්ථෙ නිපාතො <b>සොකාපහතො</b>ති වුත්තගුණරහිතානි රට්ඨානි ගන්ත්වා දුබ්භික්ඛභයාදිජනිතෙන සොකෙන උපහතො මා <b>භව</b> මාහොසීති අත්ථො। තං සුත්වා ථෙරො, “මම මාතා මය්හං සොකරහිතට්ඨානගමනං ආසීසති, හන්ද මයං සබ්බසො අච්චන්තමෙව සොකරහිතං <pb V=1.192/> ඨානං පත්තුං යුත්ත”න්ති උස්සාහජාතො විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.13.1-9) –
gax:“අජ්ඣායකො මන්තධරො, තිණ්ණං වෙදාන පාරගූ।
gae:අබ්භොකාසෙ ඨිතො සන්තො, අද්දසං ලොකනායකං॥
gax:“සීහං යථා වනචරං, බ්යග්ඝරාජංව නිත්තසං।
gae:තිධාපභින්නමාතඞ්ගං, කුඤ්ජරංව මහෙසිනං॥
gax:“සෙරෙයකං ගහෙත්වාන, ආකාසෙ උක්ඛිපිං අහං।
gae:බුද්ධස්ස ආනුභාවෙන, පරිවාරෙන්ති සබ්බසො॥
gax:“අධිට්ඨහි මහාවීරො, සබ්බඤ්ඤූ ලොකනායකො।
gae:සමන්තා පුප්ඵච්ඡදනා, ඔකිරිංසු නරාසභං॥
gax:“තතො සා පුප්ඵකඤ්චුකා, අන්තොවණ්ටා බහිමුඛා।
gae:සත්තාහං ඡදනං කත්වා, තතො අන්තරධායථ॥
gax:“තඤ්ච අච්ඡරියං දිස්වා, අබ්භුතං ලොමහංසනං।
gae:බුද්ධෙ චිත්තං පසාදෙසිං, සුගතෙ ලොකනායකෙ॥
gax:“තෙන <pb M=1.225/> චිත්තප්පසාදෙන, සුක්කමූලෙන චොදිතො।
gae:කප්පානං සතසහස්සං, දුග්ගතිං නුපපජ්ජහං॥
gax:“පන්නරසසහස්සම්හි, කප්පානං පඤ්චවීසති।
gae:වීතමලාසනාමා ච, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා “ඉදමෙව මාතු වචනං අරහත්තප්පත්තියා අඞ්කුසං ජාත”න්ති තමෙව ගාථං පච්චුදාහාසි।
cen:කස්සපත්ථෙරගාථාවණ්ණනා නිට්ඨිතා।
sub:3:සීහත්ථෙරගාථාවණ්ණනා
bod:<b>සීහප්පමත්තො විහරා</b>ති ආයස්මතො සීහත්ථෙරස්ස ගාථා। කා උප්පත්ති? සො කිර පුරිමබුද්ධෙසු කතාධිකාරො ඉතො අට්ඨාරසකප්පසතමත්ථකෙ අත්ථදස්සිස්ස භගවතො කාලෙ චන්දභාගාය නදියා තීරෙ කින්නරයොනියං නිබ්බත්තිත්වා පුප්ඵභක්ඛො පුප්ඵනිවසනො හුත්වා විහරන්තො ආකාසෙන ගච්ඡන්තං අත්ථදස්සිං භගවන්තං දිස්වා පසන්නචිත්තො පූජෙතුකාමො අඤ්ජලිං පග්ගය්හ අට්ඨාසි। භගවා තස්ස අජ්ඣාසයං <pb V=1.193/> ඤත්වා ආකාසතො ඔරුය්හ අඤ්ඤතරස්මිං රුක්ඛමූලෙ පල්ලඞ්කෙන නිසීදි। කින්නරො චන්දනසාරං ඝංසිත්වා චන්දනගන්ධෙන පුප්ඵෙහි ච පූජං කත්වා වන්දිත්වා පදක්ඛිණං කත්වා පක්කාමි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ මල්ලරාජකුලෙ නිබ්බත්ති, තස්ස <pb P=1.189/> <b>සීහො</b>ති නාමං අහොසි। සො භගවන්තං දිස්වා පසන්නමානසො වන්දිත්වා එකමන්තං නිසීදි। සත්ථා තස්ස අජ්ඣාසයං ඔලොකෙත්වා ධම්මං කථෙසි। සො ධම්මං සුත්වා පටිලද්ධසද්ධො පබ්බජිත්වා කම්මට්ඨානං ගහෙත්වා අරඤ්ඤෙ විහරති। තස්ස චිත්තං නානාරම්මණෙ විධාවති, එකග්ගං න හොති, සකත්ථං නිප්ඵාදෙතුං න සක්කොති। සත්ථා තං දිස්වා ආකාසෙ ඨත්වා –
gax:83:“සීහප්පමත්තො <pb M=1.226/> විහර, රත්තින්දිවමතන්දිතො।
gae:භාවෙහි කුසලං ධම්මං, ජහ සීඝං සමුස්සය”න්ති॥ –
uni:ගාථාය ඔවදි। සො ගාථාවසානෙ විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.17-25) –
gax:“චන්දභාගානදීතීරෙ, අහොසිං කින්නරො තදා।
gae:පුප්ඵභක්ඛො චහං ආසිං, පුප්ඵනිවසනො තථා॥
gax:“අත්ථදස්සී තු භගවා, ලොකජෙට්ඨො නරාසභො।
gae:විපිනග්ගෙන නිය්යාසි, හංසරාජාව අම්බරෙ॥
gax:“නමො තෙ පුරිසාජඤ්ඤ, චිත්තං තෙ සුවිසොධිතං।
gae:පසන්නමුඛවණ්ණොසි, විප්පසන්නමුඛින්ද්රියො॥
gax:“ඔරොහිත්වාන ආකාසා, භූරිපඤ්ඤො සුමෙධසො।
gae:සඞ්ඝාටිං පත්ථරිත්වාන, පල්ලඞ්කෙන උපාවිසි॥
gax:“විලීනං චන්දනාදාය, අගමාසිං ජිනන්තිකං।
gae:පසන්නචිත්තො සුමනො, බුද්ධස්ස අභිරොපයිං॥
gax:“අභිවාදෙත්වාන සම්බුද්ධං, ලොකජෙට්ඨං නරාසභං।
gae:පාමොජ්ජං ජනයිත්වාන, පක්කාමිං උත්තරාමුඛො॥
gax:“අට්ඨාරසෙ කප්පසතෙ, චන්දනං යං අපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“චතුද්දසෙ කප්පසතෙ, ඉතො ආසිංසු තෙ තයො।
gae:රොහණී නාම නාමෙන, චක්කවත්තී මහබ්බලා॥
gax:“කිලෙසා <pb V=1.194/> ඣාපිතා මය්හං…පෙ॰… කතං බුද්ධස්ස සාසන”න්ති॥
bod:යා පන භගවතා ඔවාදවසෙන වුත්තා “සීහප්පමත්තො”ති ගාථා, තත්ථ <b>සීහා</b>ති තස්ස ථෙරස්ස ආලපනං। <b>අප්පමත්තො විහරා</b>ති සතියා අවිප්පවාසෙන පමාදවිරහිතො සබ්බිරියාපථෙසු සතිසම්පජඤ්ඤයුත්තො හුත්වා විහරාහි। ඉදානි තං අප්පමාදවිහාරං සහ ඵලෙන සඞ්ඛෙපතො දස්සෙතුං <b>“රත්තින්දිව”</b>න්තිආදි වුත්තං। තස්සත්ථො – රත්තිභාගං <pb M=1.227/> දිවසභාගඤ්ච “චඞ්කමෙන නිසජ්ජාය ආවරණීයෙහි ධම්මෙහි චිත්තං පරිසොධෙතී”ති (සං॰ නි॰ 4.239; අ॰ නි॰ 3.16; විභ॰ 519) වුත්තනයෙන චතුසම්මප්පධානවසෙන අතන්දිතො අකුසීතො ආරද්ධවීරියො කුසලං සමථවිපස්සනාධම්මඤ්ච ලොකුත්තරධම්මඤ්ච භාවෙහි උප්පාදෙහි වඩ්ඪෙහි ච, එවං භාවෙත්වා ච <b>ජහ සීඝං සමුස්සය</b>න්ති තව සමුස්සයං අත්තභාවං පඨමං තාව තප්පටිබද්ධඡන්දරාගප්පහානෙන සීඝං නචිරස්සෙව පජහ, එවංභූතො ච පච්ඡා චරිමකචිත්තනිරොධෙන අනවසෙසතො ච පජහිස්සතීති। අරහත්තං පන පත්වා ථෙරො අඤ්ඤං බ්යාකරොන්තො තමෙව ගාථං පච්චුදාහාසීති।
cen:සීහත්ථෙරගාථාවණ්ණනා නිට්ඨිතා।
sub:4:නීතත්ථෙරගාථාවණ්ණනා
bod:<b>සබ්බරත්තිං</b> <pb P=1.190/> <b>සුපිත්වානා</b>ති ආයස්මතො නීතත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ සුනන්දො නාම බ්රාහ්මණො හුත්වා අනෙකසතෙ බ්රාහ්මණෙ මන්තෙ වාචෙන්තො වාජපෙය්යං නාම යඤ්ඤං යජි, භගවා තං බ්රාහ්මණං අනුකම්පන්තො යඤ්ඤට්ඨානං ගන්ත්වා ආකාසෙ චඞ්කමි। බ්රාහ්මණො සත්ථාරං දිස්වා පසන්නමානසො සිස්සෙහි පුප්ඵානි ආහරාපෙත්වා ආකාසෙ ඛිපිත්වා පූජං අකාසි। බුද්ධානුභාවෙන තං ඨානං සකලඤ්ච නගරං පුප්ඵපටවිතානිකං විය ඡාදිතං අහොසි। මහාජනො සත්ථරි උළාරං පීතිසොමනස්සං පටිසංවෙදෙසි। සුනන්දබ්රාහ්මණො තෙන කුසලමූලෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>නීතො</b>තිස්ස නාමං අහොසි। සො විඤ්ඤුතං පත්තො “ඉමෙ සමණා සක්යපුත්තියා සුඛසීලා සුඛසමාචාරා සුභොජනානි භුඤ්ජිත්වා නිවාතෙසු සෙනාසනෙසු විහරන්ති, ඉමෙසු පබ්බජිත්වා සුඛෙන විහරිතුං සක්කා”ති සුඛාභිලාසාය පබ්බජිත්වාව සත්ථු සන්තිකෙ කම්මට්ඨානං ගහෙත්වා කතිපාහමෙව මනසිකරිත්වා තං ඡඩ්ඩෙත්වා යාවදත්ථං උදරාවදෙහකං භුඤ්ජිත්වා දිවසභාගං සඞ්ගණිකාරාමො තිරච්ඡානකථාය වීතිනාමෙති, රත්තිභාගෙපි ථිනමිද්ධාභිභූතො සබ්බරත්තිං සුපති। සත්ථා තස්ස හෙතුපරිපාකං ඔලොකෙත්වා ඔවාදං දෙන්තො –
gax:84:“සබ්බරත්තිං <pb M=1.228/> <pb V=1.195/> සුපිත්වාන, දිවා සඞ්ගණිකෙ රතො।
gae:කුදාස්සු නාම දුම්මෙධො, දුක්ඛස්සන්තං කරිස්සතී”ති॥ – ගාථං අභාසි।
bod:තත්ථ <b>සබ්බරත්ති</b>න්ති සකලං රත්තිං। <b>සුපිත්වානා</b>ති නිද්දායිත්වා, “රත්තියා පඨමං යාමං චඞ්කමෙන නිසජ්ජාය ආවරණීයෙහි ධම්මෙහි චිත්තං පරිසොධෙතී”තිආදිනා වුත්තං ජාගරියං අනනුයුඤ්ජිත්වා කෙවලං රත්තියා තීසුපි යාමෙසු නිද්දං ඔක්කමිත්වාති අත්ථො। <b>දිවා</b>ති දිවසං, සකලං දිවසභාගන්ති අත්ථො। <b>සඞ්ගණිකෙ</b>ති තිරච්ඡානකථිකෙහි කායදළ්හිබහුලපුග්ගලෙහි <pb P=1.191/> සන්නිසජ්ජා සඞ්ගණිකො, තස්මිං <b>රතො</b> අභිරතො තත්ථ අවිගතච්ඡන්දො “සඞ්ගණිකෙ රතො”ති වුත්තො “සඞ්ගණිකාරතො”තිපි පාළි। <b>කුදාස්සු නාමා</b>ති කුදා නාම। <b>අස්සූ</b>ති නිපාතමත්තං, කස්මිං නාම කාලෙති අත්ථො। <b>දුම්මෙධො</b>ති නිප්පඤ්ඤො। <b>දුක්ඛස්සා</b>ති වට්ටදුක්ඛස්ස। <b>අන්ත</b>න්ති පරියොසානං। අච්චන්තමෙව අනුප්පාදං කදා නාම කරිස්සති, එදිසස්ස දුක්ඛස්සන්තකරණං නත්ථීති අත්ථො। “දුම්මෙධ දුක්ඛස්සන්තං කරිස්සසී”තිපි පාළි।
bod:එවං පන සත්ථාරා ගාථාය කථිතාය ථෙරො සංවෙගජාතො විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.26-33) –
gax:“සුනන්දො නාම නාමෙන, බ්රාහ්මණො මන්තපාරගූ।
gae:අජ්ඣායකො යාචයොගො, වාජපෙය්යං අයාජයි॥
gax:“පදුමුත්තරො ලොකවිදූ, අග්ගො කාරුණිකො ඉසි।
gae:ජනතං අනුකම්පන්තො, අම්බරෙ චඞ්කමී තදා॥
gax:“චඞ්කමිත්වාන සම්බුද්ධො, සබ්බඤ්ඤූ ලොකනායකො।
gae:මෙත්තාය අඵරි සත්තෙ, අප්පමාණෙ නිරූපධි॥
gax:“වණ්ටෙ ඡෙත්වාන පුප්ඵානි, බ්රාහ්මණො මන්තපාරගූ।
gae:සබ්බෙ සිස්සෙ සමානෙත්වා, ආකාසෙ උක්ඛිපාපයි॥
gax:“යාවතා නගරං ආසි, පුප්ඵානං ඡදනං තදා।
gae:බුද්ධස්ස ආනුභාවෙන, සත්තාහං න විගච්ඡථ॥
gax:“තෙනෙව <pb M=1.229/> සුක්කමූලෙන, අනුභොත්වාන සම්පදා।
gae:සබ්බාසවෙ පරිඤ්ඤාය, තිණ්ණො ලොකෙ විසත්තිකං॥
gax:“එකාරසෙ කප්පසතෙ, පඤ්චතිංසාසු ඛත්තියා।
gae:අම්බරංසසනාමා තෙ, චක්කවත්තී මහබ්බලා॥
gax:“කිලෙසා <pb V=1.196/> ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා ථෙරො අඤ්ඤං බ්යාකරොන්තො තමෙව ගාථං පච්චුදාහාසි।
cen:නීතත්ථෙරගාථාවණ්ණනා නිට්ඨිතා।
sub:5:සුනාගත්ථෙරගාථාවණ්ණනා
bod:<b>චිත්තනිමිත්තස්ස කොවිදො</b>ති ආයස්මතො සුනාගත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො ඉතො එකත්තිංසෙ කප්පෙ සිඛිස්ස භගවතො කාලෙ බ්රාහ්මණකුලෙ නිබ්බත්තිත්වා වයප්පත්තො තිණ්ණං වෙදානං පාරගූ හුත්වා අරඤ්ඤායතනෙ අස්සමෙ වසන්තො තීණි බ්රාහ්මණසහස්සානි මන්තෙ වාචෙසි। අථෙකදිවසං තස්ස සත්ථාරං දිස්වා ලක්ඛණානි උපධාරෙත්වා ලක්ඛණමන්තෙ පරිවත්තෙන්තස්ස, “ඊදිසෙහි ලක්ඛණෙහි සමන්නාගතො අනන්තජිනො අනන්තඤාණො බුද්ධො භවිස්සතී”ති බුද්ධඤාණං ආරබ්භ උළාරො පසාදො උප්පජ්ජි। සො තෙන චිත්තප්පසාදෙන දෙවලොකෙ නිබ්බත්තො අපරාපරං දෙවමනුස්සෙසු සංසරන්තො <pb P=1.192/> ඉමස්මිං බුද්ධුප්පාදෙ නාලකගාමෙ අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>සුනාගො</b>තිස්ස නාමං අහොසි। සො ධම්මසෙනාපතිස්ස ගිහිසහායො ථෙරස්ස සන්තිකං ගන්ත්වා ධම්මං සුත්වා දස්සනභූමියං පතිට්ඨිතො පබ්බජිත්වා විපස්සනං පට්ඨපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.34-40) –
gax:“හිමවන්තස්සාවිදූරෙ, වසභො නාම පබ්බතො।
gae:තස්මිං පබ්බතපාදම්හි, අස්සමො ආසි මාපිතො॥
gax:“තීණි <pb M=1.230/> සිස්සසහස්සානි, වාචෙසිං බ්රාහ්මණො තදා।
gae:සංහරිත්වාන තෙ සිස්සෙ, එකමන්තං උපාවිසිං॥
gax:“එකමන්තං නිසීදිත්වා, බ්රාහ්මණො මන්තපාරගූ।
gae:බුද්ධවෙදං ගවෙසන්තො, ඤාණෙ චිත්තං පසාදයිං॥
gax:“තත්ථ චිත්තං පසාදෙත්වා, නිසීදිං පණ්ණසන්ථරෙ।
gae:පල්ලඞ්කං ආභුජිත්වාන, තත්ථ කාලඞ්කතො අහං॥
gax:“එකතිංසෙ ඉතො කප්පෙ, යං සඤ්ඤමලභිං තදා।
gae:දුග්ගතිං නාභිජානාමි, ඤාණසඤ්ඤායිදං ඵලං॥
gax:“සත්තවීසති <pb V=1.197/> කප්පම්හි, රාජා සිරිධරො අහු।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා භික්ඛූනං ධම්මදෙසනාපදෙසෙන අඤ්ඤං බ්යාකරොන්තො –
gax:85:“චිත්තනිමිත්තස්ස කොවිදො, පවිවෙකරසං විජානිය।
gae:ඣායං නිපකො පතිස්සතො, අධිගච්ඡෙය්ය සුඛං නිරාමිස”න්ති॥ –
uni:ගාථං අභාසි।
bod:තත්ථ <b>චිත්තනිමිත්තස්ස කොවිදො</b>ති භාවනාචිත්තස්ස නිමිත්තග්ගහණෙ කුසලො, “ඉමස්මිං සමයෙ චිත්තං පග්ගහෙතබ්බං, ඉමස්මිං සම්පහංසිතබ්බං, ඉමස්මිං අජ්ඣුපෙක්ඛිතබ්බ”න්ති එවං පග්ගහණාදියොග්යස්ස චිත්තනිමිත්තස්ස ගහණෙ ඡෙකො। <b>පවිවෙකරසං විජානියා</b>ති කායවිවෙකසංවඩ්ඪිතස්ස චිත්තවිවෙකස්ස රසං සඤ්ජානිත්වා, විවෙකසුඛං අනුභවිත්වාති අත්ථො। “පවිවෙකරසං පිත්වා”ති (ධ॰ ප॰ 205) හි වුත්තං। <b>ඣාය</b>න්ති පඨමං ආරම්මණූපනිජ්ඣානෙන පච්ඡා ලක්ඛණූපනිජ්ඣානෙන ච ඣායන්තො। <b>නිපකො</b>ති කම්මට්ඨානපරිහරණෙ කුසලො। <b>පතිස්සතො</b>ති උපට්ඨිතස්සති। <b>අධිගච්ඡෙය්ය සුඛං නිරාමිස</b>න්ති එවං සමථනිමිත්තාදිකොසල්ලෙන ලබ්භෙ චිත්තවිවෙකසුඛෙ පතිට්ඨාය සතො සම්පජානො <pb M=1.231/> හුත්වා විපස්සනාඣානෙනෙව ඣායන්තො කාමාමිසවට්ටාමිසෙහි අසම්මිස්සතාය නිරාමිසං නිබ්බානසුඛං ඵලසුඛඤ්ච අධිගච්ඡෙය්ය සමුපගච්ඡෙය්යාති අත්ථො।
cen:සුනාගත්ථෙරගාථාවණ්ණනා නිට්ඨිතා।
sub:6:නාගිතත්ථෙරගාථාවණ්ණනා
bod:<b>ඉතො</b> <pb P=1.193/> <b>බහිද්ධා පුථුඅඤ්ඤවාදින</b>න්ති ආයස්මතො නාගිතත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ නාරදො නාම බ්රාහ්මණො හුත්වා එකදිවසං මාළකෙ නිසින්නො භගවන්තං භික්ඛුසඞ්ඝෙන පුරක්ඛතං ගච්ඡන්තං දිස්වා පසන්නමානසො තීහි ගාථාහි අභිත්ථවි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුනගරෙ සක්යරාජකුලෙ නිබ්බත්ති, <b>නාගිතො</b>තිස්ස නාමං අහොසි। සො භගවති <pb V=1.198/> කපිලවත්ථුස්මිං විහරන්තෙ <b>මධුපිණ්ඩිකසුත්තං</b> (ම॰ නි॰ 1.199 ආදයො) සුත්වා පටිලද්ධසද්ධො පබ්බජිත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.47-54) –
gax:“විසාලමාළෙ ආසීනො, අද්දසං ලොකනායකං।
gae:ඛීණාසවං බලප්පත්තං, භික්ඛුසඞ්ඝපුරක්ඛතං॥
gax:“සතසහස්සා තෙවිජ්ජා, ඡළභිඤ්ඤා මහිද්ධිකා।
gae:පරිවාරෙන්ති සම්බුද්ධං, කො දිස්වා නප්පසීදති॥
gax:“ඤාණෙ උපනිධා යස්ස, න විජ්ජති සදෙවකෙ।
gae:අනන්තඤාණං සම්බුද්ධං, කො දිස්වා නප්පසීදති॥
gax:“ධම්මකායඤ්ච දීපෙන්තං, කෙවලං රතනාකරං।
gae:විකප්පෙතුං න සක්කොන්ති, කො දිස්වා නප්පසීදති॥
gax:“ඉමාහි තීහි ගාථාහි, නාරදොව්හයවච්ඡලො।
gae:පදුමුත්තරං ථවිත්වාන, සම්බුද්ධං අපරාජිතං॥
gax:“තෙන <pb M=1.232/> චිත්තප්පසාදෙන, බුද්ධසන්ථවනෙන ච।
gae:කප්පානං සතසහස්සං, දුග්ගතිං නුපපජ්ජහං॥
gax:“ඉතො තිංසකප්පසතෙ, සුමිත්තො නාම ඛත්තියො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සත්ථු අවිතථදෙසනතං ධම්මස්ස ච නිය්යානිකතං නිස්සාය සඤ්ජාතපීතිසොමනස්සො පීතිවෙගප්පවිස්සට්ඨං උදානං උදානෙන්තො –
gax:86:“ඉතො බහිද්ධා පුථුඅඤ්ඤවාදිනං, මග්ගො න නිබ්බානගමො යථා අයං।
gae:ඉතිස්සු සඞ්ඝං භගවානුසාසති, සත්ථා සයං පාණිතලෙව දස්සය”න්ති॥ –
uni:ගාථං අභාසි।
bod:තත්ථ <b>ඉතො බහිද්ධා</b>ති ඉමස්මා බුද්ධසාසනා බාහිරකෙ සමයෙ, තෙනාහ <b>“පුථුඅඤ්ඤවාදින”</b>න්ති, නානාතිත්ථියානන්ති අත්ථො। <b>මග්ගො න නිබ්බානගමො යථා අය</b>න්ති යථා අයං අරියො අට්ඨඞ්ගිකො මග්ගො එකංසෙන නිබ්බානං ගච්ඡතීති නිබ්බානගමො, නිබ්බානගාමී, එවං නිබ්බානගමො මග්ගො තිත්ථියසමයෙ නත්ථි අසම්මාසම්බුද්ධප්පවෙදිතත්තා අඤ්ඤතිත්ථියවාදස්ස। තෙනාහ භගවා –
ind:“ඉධෙව <pb V=1.199/>, භික්ඛවෙ, සමණො, ඉධ දුතියො සමණො, ඉධ තතියො සමණො, ඉධ <pb P=1.194/> චතුත්ථො සමණො, සුඤ්ඤා පරප්පවාදා සමණෙභි අඤ්ඤෙහී”ති (දී॰ නි॰ 2.214; ම॰ නි॰ 1.139; අ॰ නි॰ 4.241)।
bod:<b>ඉතී</b>ති එවං। <b>අස්සූ</b>ති නිපාතමත්තං। <b>සඞ්ඝ</b>න්ති භික්ඛුසඞ්ඝං, උක්කට්ඨනිද්දෙසොයං යථා “සත්ථා දෙවමනුස්සාන”න්ති। <b>සඞ්ඝ</b>න්ති වා සමූහං, වෙනෙය්යජනන්ති අධිප්පායො। <b>භගවා</b>ති භාග්යවන්තතාදීහි කාරණෙහි භගවා, අයමෙත්ථ සඞ්ඛෙපො। විත්ථාරො පන පරමත්ථදීපනියං ඉතිවුත්තකවණ්ණනායං වුත්තනයෙන <pb M=1.233/> වෙදිතබ්බො। <b>සත්ථා</b>ති දිට්ඨධම්මිකසම්පරායිකපරමත්ථෙහි යථාරහං අනුසාසතීති සත්ථා। <b>සය</b>න්ති සයමෙව। අයඤ්හෙත්ථ අත්ථො – “සීලාදික්ඛන්ධත්තයසඞ්ගහො සම්මාදිට්ඨිආදීනං අට්ඨන්නං අඞ්ගානං වසෙන අට්ඨඞ්ගිකො නිබ්බානගාමී අරියමග්ගො යථා මම සාසනෙ අත්ථි, එවං බාහිරකසමයෙ මග්ගො නාම නත්ථී”ති සීහනාදං නදන්තො අම්හාකං සත්ථා භගවා සයමෙව සයම්භූඤාණෙන ඤාතං, සයමෙව වා මහාකරුණාසඤ්චොදිතො හුත්වා අත්තනො දෙසනාවිලාසසම්පත්තියා හත්ථතලෙ ආමලකං විය දස්සෙන්තො භික්ඛුසඞ්ඝං වෙනෙය්යජනතං අනුසාසති ඔවදතීති।
cen:නාගිතත්ථෙරගාථාවණ්ණනා නිට්ඨිතා।
sub:7:පවිට්ඨත්ථෙරගාථාවණ්ණනා
bod:<b>ඛන්ධා දිට්ඨා යථාභූත</b>න්ති ආයස්මතො පවිට්ඨත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං කරොන්තො අත්ථදස්සිස්ස භගවතො කාලෙ කෙසවො නාම තාපසො හුත්වා එකදිවසං සත්ථාරං උපසඞ්කමිත්වා ධම්මං සුත්වා පසන්නමානසො අභිවාදෙත්වා අඤ්ජලිං පග්ගය්හ පදක්ඛිණං කත්වා පක්කාමි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ මගධරට්ඨෙ බ්රාහ්මණකුලෙ උප්පජ්ජිත්වා අනුක්කමෙන විඤ්ඤුතං පත්තො නෙක්ඛම්මනින්නජ්ඣාසයතාය පරිබ්බාජකපබ්බජ්ජං පබ්බජිත්වා තත්ථ සික්ඛිතබ්බං සික්ඛිත්වා <pb P=1.195/> විචරන්තො උපතිස්සකොලිතානං බුද්ධසාසනෙ පබ්බජිතභාවං සුත්වා “තෙපි නාම මහාපඤ්ඤා තත්ථ පබ්බජිතා, තදෙව මඤ්ඤෙ සෙය්යො”ති සත්ථු සන්තිකං ගන්ත්වා ධම්මං සුත්වා පටිලද්ධසද්ධො පබ්බජි। තස්ස සත්ථා විපස්සනං ආචික්ඛි। සො විපස්සනං ආරභිත්වා නචිරස්සෙව අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 1.14.55-59) –
gax:“නාරදො <pb V=1.200/> ඉති මෙ නාමං, කෙසවො ඉති මං විදූ।
gae:කුසලාකුසලං එසං, අගමං බුද්ධසන්තිකං॥
gax:“මෙත්තචිත්තො <pb M=1.234/> කාරුණිකො, අත්ථදස්සී මහාමුනි।
gae:අස්සාසයන්තො සත්තෙ සො, ධම්මං දෙසෙති චක්ඛුමා॥
gax:“සකං චිත්තං පසාදෙත්වා, සිරෙ කත්වාන අඤ්ජලිං।
gae:සත්ථාරං අභිවාදෙත්වා, පක්කාමිං පාචිනාමුඛො॥
gax:“සත්තරසෙ කප්පසතෙ, රාජා ආසි මහීපති।
gae:අමිත්තතාපනො නාම, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අඤ්ඤං බ්යාකරොන්තො –
gax:87:“ඛන්ධා දිට්ඨා යථාභූතං, භවා සබ්බෙ පදාලිතා।
gae:වික්ඛීණො ජාතිසංසාරො, නත්ථි දානි පුනබ්භවො”ති॥ – ගාථං අභාසි।
bod:තත්ථ <b>ඛන්ධා</b>ති පඤ්චුපාදානක්ඛන්ධා, තෙ හි විපස්සනුපලක්ඛණතො සාමඤ්ඤලක්ඛණතො ච ඤාතපරිඤ්ඤාදීහි පරිජානනවසෙන විපස්සිතබ්බා। <b>දිට්ඨා යථාභූත</b>න්ති විපස්සනාපඤ්ඤාසහිතාය මග්ගපඤ්ඤාය “ඉදං දුක්ඛ”න්තිආදිනා අවිපරීතතො දිට්ඨා। <b>භවා සබ්බෙ පදාලිතා</b>ති කාමභවාදයො සබ්බෙ කම්මභවා උපපත්තිභවා ච මග්ගඤාණසත්ථෙන භින්නා විද්ධංසිතා। කිලෙසපදාලනෙනෙව හි කම්මොපපත්තිභවා පදාලිතා නාම හොන්ති। තෙනාහ <b>“වික්ඛීණො ජාතිසංසාරො, නත්ථි දානි පුනබ්භවො”</b>ති। තස්සත්ථො හෙට්ඨා වුත්තොයෙව।
cen:පවිට්ඨත්ථෙරගාථාවණ්ණනා නිට්ඨිතා।
sub:8:අජ්ජුනත්ථෙරගාථාවණ්ණනා
bod:<b>අසක්ඛිං වත අත්තාන</b>න්ති ආයස්මතො අජ්ජුනත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො විපස්සිස්ස <pb P=1.196/> භගවතො කාලෙ සීහයොනියං නිබ්බත්තො එකදිවසං අරඤ්ඤෙ අඤ්ඤතරස්මිං රුක්ඛමූලෙ නිසින්නං සත්ථාරං <pb M=1.235/> දිස්වා “අයං ඛො ඉමස්මිං කාලෙ සබ්බසෙට්ඨො පුරිසසීහො”ති පසන්නමානසො සුපුප්ඵිතසාලසාඛං <pb V=1.201/> භඤ්ජිත්වා සත්ථාරං පූජෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං සෙට්ඨිකුලෙ නිබ්බත්ති। <b>අජ්ජුනො</b>තිස්ස නාමං අහොසි। සො විඤ්ඤුතං පත්තො නිගණ්ඨෙහි කතපරිචයො හුත්වා “එවාහං අමතං අධිගමිස්සාමී”ති විවට්ටජ්ඣාසයතාය දහරකාලෙයෙව නිගණ්ඨෙසු පබ්බජිත්වා තත්ථ සාරං අලභන්තො සත්ථු යමකපාටිහාරියං දිස්වා පටිලද්ධසද්ධො සාසනෙ පබ්බජිත්වා විපස්සනං ආරභිත්වා නචිරස්සෙව අරහා අහොසි। තෙන වුත්තං <b>අපදානෙ</b> (අප॰ ථෙර 1.14.60-65) –
gax:“මිගරාජා තදා ආසිං, අභිජාතො සුකෙසරී।
gae:ගිරිදුග්ගං ගවෙසන්තො, අද්දසං ලොකනායකං॥
gax:“අයං නු ඛො මහාවීරො, නිබ්බාපෙති මහාජනං।
gae:යංනූනාහං උපාසෙය්යං, දෙවදෙවං නරාසභං॥
gax:“සාඛං සාලස්ස භඤ්ජිත්වා, සකොසං පුප්ඵමාහරිං।
gae:උපගන්ත්වාන සම්බුද්ධං, අදාසිං පුප්ඵමුත්තමං॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, පුප්ඵදානස්සිදං ඵලං॥
gax:“ඉතො ච නවමෙ කප්පෙ, විරොචනසනාමකා।
gae:තයො ආසිංසු රාජානො, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අනුත්තරසුඛාධිගමසම්භූතෙන පීතිවෙගෙන උදානං උදානෙන්තො –
gax:88:“අසක්ඛිං වත අත්තානං, උද්ධාතුං උදකා ථලං।
gae:වුය්හමානො මහොඝෙව, සච්චානි පටිවිජ්ඣහ”න්ති॥ – ගාථං අභාසි।
bod:තත්ථ <pb M=1.236/> <b>අසක්ඛි</b>න්ති සක්කොසිං। <b>වතා</b>ති විම්හයෙ නිපාතො। අතිවිම්හයනීයඤ්හෙතං යදිදං සච්චපටිවෙධො। තෙනාහ –
ind:“තං කිංමඤ්ඤථ, භික්ඛවෙ, කතමං නු ඛො දුක්කරතරං වා දුරභිසම්භවතරං වා, යං සත්තධා භින්නස්ස වාලස්ස කොටියා කොටිං පටිවිජ්ඣෙය්යා”තිආදි (සං॰ නි॰ 5.1115)?
bod:<b>අත්තාන</b>න්ති නියකජ්ඣත්තං සන්ධාය වදති। යො හි පරො න හොති සො අත්තාති। <b>උද්ධාතු</b>න්ති <pb V=1.202/> උද්ධරිතුං, “උද්ධට”න්තිපි පාඨො। <b>උදකා</b>ති සංසාරමහොඝසඞ්ඛාතා උදකා। <b>ථල</b>න්ති නිබ්බානථලං। <b>වුය්හමානො මහොඝෙවා</b>ති මහණ්ණවෙ වුය්හමානො විය। ඉදං වුත්තං හොති – යථා නාම ගම්භීරවිත්ථතෙ අප්පතිට්ඨෙ මහති උදකොඝෙ වෙගසා වුය්හමානො පුරිසො කෙනචි <pb P=1.197/> අත්ථකාමෙන උපනීතං ඵියාරිත්තසම්පන්නං දළ්හනාවං ලභිත්වා සුඛෙනෙව තතො අත්තානං උද්ධරිතුං සක්කුණෙය්ය පාරං පාපුණෙය්ය, එවමෙවාහං සංසාරමහොඝෙ කිලෙසාභිසඞ්ඛාරවෙගෙන වුය්හමානො සත්ථාරා උපනීතං සමථවිපස්සනුපෙතං අරියමග්ගනාවං ලභිත්වා තතො අත්තානං උද්ධරිතුං නිබ්බානථලං පත්තුං අහො අසක්ඛින්ති। යථා පන අසක්ඛි, තං දස්සෙතුං <b>“සච්චානි පටිවිජ්ඣහ”</b>න්ති ආහ। යස්මා අහං දුක්ඛාදීනි චත්තාරි අරියසච්චානි පරිඤ්ඤාපහානසච්ඡිකිරියාභාවනාපටිවෙධෙන පටිවිජ්ඣිං අරියමග්ගඤාණෙන අඤ්ඤාසිං, තස්මා අසක්ඛිං වත අත්තානං උද්ධාතුං උදකා ථලන්ති යොජනා।
cen:අජ්ජුනත්ථෙරගාථාවණ්ණනා නිට්ඨිතා।
sub:9:(පඨම) දෙවසභත්ථෙරගාථාවණ්ණනා
bod:<b>උත්තිණ්ණා පඞ්කපලිපා</b>ති ආයස්මතො දෙවසභත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො සිඛිස්ස භගවතො කාලෙ පාරාවතයොනියං නිබ්බත්තො එකදිවසං සත්ථාරං දිස්වා පසන්නමානසො පියාලඵලං උපනෙසි। සත්ථා තස්ස පසාදසංවඩ්ඪනත්ථං තං පරිභුඤ්ජි। සො තෙන අතිවිය පසන්නචිත්තො හුත්වා කාලෙන කාලං උපසඞ්කමිත්වා වන්දිත්වා චිත්තං පසාදෙති <pb M=1.237/>। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ අඤ්ඤතරස්ස මණ්ඩලිකරඤ්ඤො පුත්තො හුත්වා නිබ්බත්තො තරුණකාලෙයෙව රජ්ජෙ පතිට්ඨිතො රජ්ජසුඛමනුභවන්තො වුද්ධො සත්ථාරං උපසඞ්කමි, තස්ස සත්ථා ධම්මං දෙසෙසි। සො ධම්මං සුත්වා පටිලද්ධසද්ධො සංවෙගජාතො රජ්ජං පහාය පබ්බජිත්වා විපස්සනාය කම්මං කරොන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.66-72) –
gax:“පාරාවතො තදා ආසිං, පරං අනුපරොධකො।
gae:පබ්භාරෙ සෙය්යං කප්පෙමි, අවිදූරෙ සිඛිසත්ථුනො॥
gax:“සායං පාතඤ්ච පස්සාමි, බුද්ධං ලොකග්ගනායකං।
gae:දෙය්යධම්මො ච මෙ නත්ථි, ද්විපදින්දස්ස තාදිනො॥
gax:“පියාලඵලමාදාය <pb V=1.203/>, අගමං බුද්ධසන්තිකං।
gae:පටිග්ගහෙසි භගවා, ලොකජෙට්ඨො නරාසභො॥
gax:“තතො පරං උපාදාය, පරිචාරිං විනායකං।
gae:තෙන චිත්තප්පසාදෙන, තත්ථ කාලඞ්කතො අහං॥
gax:“එකත්තිංසෙ ඉතො කප්පෙ, යං ඵලං අදදිං අහං।
gae:දුග්ගතිං නාභිජානාමි, ඵලදානස්සිදං ඵලං॥
gax:“ඉතො පන්නරසෙ කප්පෙ, තයො ආසුං පියාලිනො।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb P=1.198/> පන පත්වා පහීනකිලෙසපච්චවෙක්ඛණවසෙන උප්පන්නසොමනස්සො උදානං උදානෙන්තො –
gax:89:“උත්තිණ්ණා පඞ්කපලිපා, පාතාලා පරිවජ්ජිතා।
gae:මුත්තො ඔඝා ච ගන්ථා ච, සබ්බෙ මානා විසංහතා”ති॥ – ගාථං අභාසි।
bod:තත්ථ <pb M=1.238/> <b>උත්තිණ්ණා</b>ති උත්තරිතා අතික්කන්තා। <b>පඞ්කපලිපා</b>ති පඞ්කා ච පලිපා ච। පඞ්කො වුච්චති පකතිකද්දමො। “පලිපො”ති ගම්භීරපුථුලො මහාකද්දමො। ඉධ පන පඞ්කො වියාති පඞ්කො, කාමරාගො අසුචිභාවාපාදනෙන චිත්තස්ස මක්ඛනතො। පලිපො වියාති පලිපො, පුත්තදාරාදිවිසයො බහලො ඡන්දරාගො වුත්තනයෙන සම්මක්ඛනතො දුරුත්තරණතො ච। තෙ මයා අනාගාමිමග්ගෙන සබ්බසො අතික්කන්තාති ආහ “උත්තිණ්ණා පඞ්කපලිපා”ති। <b>පාතාලා</b>ති පාතායාලන්ති පාතාලා, මහාසමුද්දෙ නින්නතරපදෙසා। කෙචි පන නාගභවනං “පාතාල”න්ති වදන්ති। ඉධ පන අගාහදුරවග්ගාහදුරුත්තරණට්ඨෙන පාතාලා වියාති පාතාලා, දිට්ඨියො। තෙ ච මයා පඨමමග්ගාධිගමෙනෙව සබ්බථා වජ්ජිතා සමුච්ඡින්නාති ආහ <b>“පාතාලා පරිවජ්ජිතා”</b>ති <b>මුත්තො ඔඝා ච ගන්ථා චා</b>ති කාමොඝාදිඔඝතො අභිජ්ඣාකායගන්ථාදිගන්ථතො ච තෙන තෙන මග්ගෙන මුත්තො පරිමුත්තො, පුන අනභිකිරණඅගන්ථනවසෙන අතික්කන්තොති අත්ථො। <b>සබ්බෙ මානා විසංහතා</b>ති නවවිධාපි මානා අග්ගමග්ගාධිගමෙන විසෙසතො සඞ්ඝාතං විනාසං ආපාදිතා සමුච්ඡින්නා “මානවිධා හතා”ති කෙචි පඨන්ති, මානකොට්ඨාසාති අත්ථො। “මානවිසා”ති අපරෙ, තෙසං පන මානවිසස්ස දුක්ඛස්ස ඵලතො මානවිසාති අත්ථො දට්ඨබ්බො।
cen:(පඨම) දෙවසභත්ථෙරගාථාවණ්ණනා නිට්ඨිතා।
sub:10:සාමිදත්තත්ථෙරගාථාවණ්ණනා
bod:<b>පඤ්චක්ඛන්ධා</b> <pb V=1.204/> <pb P=1.199/> <b>පරිඤ්ඤාතාති</b> ආයස්මතො සාමිදත්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො අත්ථදස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො සත්ථරි පරිනිබ්බුතෙ තස්ස ථූපෙ පුප්ඵෙහි ඡත්තාතිඡත්තං කත්වා පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>සාමිදත්තො</b>තිස්ස නාමං අහොසි। සො අනුක්කමෙන විඤ්ඤුතං පත්තො බුද්ධානුභාවං සුත්වා උපාසකෙහි සද්ධිං විහාරං ගතො සත්ථාරං <pb M=1.239/> ධම්මං දෙසෙන්තං දිස්වා පසන්නමානසො එකමන්තං නිසීදි। සත්ථා තස්ස අජ්ඣාසයං ඔලොකෙත්වා තථා ධම්මං දෙසෙසි, යථා සද්ධං පටිලභි සංසාරෙ ච සංවෙගං। සො පටිලද්ධසද්ධො සංවෙගජාතො පබ්බජිත්වා ඤාණස්ස අපරිපක්කත්තා කතිපයකාලං අලසබහුලී විහාසි। පුන සත්ථාරා ධම්මදෙසනාය සමුත්තෙජිතො විපස්සනාය කම්මට්ඨානං ගහෙත්වා තත්ථ යුත්තප්පයුත්තො විහරන්තො නචිරෙනෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.1-4) –
gax:“පරිනිබ්බුතෙ භගවති, අත්ථදස්සීනරුත්තමෙ।
gae:ඡත්තාතිඡත්තං කාරෙත්වා, ථූපම්හි අභිරොපයිං॥
gax:“කාලෙන කාලමාගන්ත්වා, නමස්සිං ලොකනායකං।
gae:පුප්ඵච්ඡදනං කත්වාන, ඡත්තම්හි අභිරොපයිං॥
gax:“සත්තරසෙ කප්පසතෙ, දෙවරජ්ජමකාරයිං।
gae:මනුස්සත්තං න ගච්ඡාමි, ථූපපූජායිදං ඵලං॥
gax:“කිලෙසා ඣාපිතා මය්හං, භවා සබ්බෙ සමූහතා।
gae:නාගොව බන්ධනං ඡෙත්වා, විහරාමි අනාසවො॥
gax:“ස්වාගතං වත මෙ ආසි, බුද්ධසෙට්ඨස්ස සන්තිකෙ।
gax:තිස්සො විජ්ජා අනුප්පත්තා, කතං බුද්ධස්ස සාසන”න්ති॥
bod:සො අපරභාගෙ භික්ඛූහි “කිං තයා, ආවුසො, උත්තරිමනුස්සධම්මො අධිගතො”ති පුට්ඨො සාසනස්ස නිය්යානිකභාවං අත්තනො ච ධම්මානුධම්මප්පටිපත්තිං තෙසං පවෙදෙන්තො අඤ්ඤාබ්යාකරණවසෙන –
gax:90:“පඤ්චක්ඛන්ධා <pb V=1.205/> පරිඤ්ඤාතා, තිට්ඨන්ති ඡින්නමූලකා।
gae:වික්ඛීණො ජාතිසංසාරො, නත්ථි දානි පුනබ්භවො”ති॥ – ගාථං අභාසි।
bod:තත්ථ <b>පඤ්චක්ඛන්ධා පරිඤ්ඤාතා</b>ති මයා ඉමෙ පඤ්චුපාදානක්ඛන්ධා “ඉදං දුක්ඛං, එත්තකං දුක්ඛං, න තතො භිය්යො”ති තීහි පරිඤ්ඤාහි පරිච්ඡින්දිත්වා ඤාතා විදිතා පටිවිද්ධා। <b>තිට්ඨන්ති ඡින්නමූලකා</b>ති තථා පරිඤ්ඤාතත්තායෙව මූලභූතස්ස <pb M=1.240/> <pb P=1.200/> සමුදයස්ස සබ්බසො පහීනත්තා තෙ ඉදානි යාව චරිමකචිත්තනිරොධො තිට්ඨන්ති ඡින්නමූලකා, චරිමකචිත්තනිරොධෙන පන අප්පටිසන්ධිකාව නිරුජ්ඣන්ති। තෙනාහ – “වික්ඛීණො ජාතිසංසාරො, නත්ථි දානි පුනබ්භවො”ති। තස්සත්ථො හෙට්ඨා වුත්තොයෙව।
cen:සාමිදත්තත්ථෙරගාථාවණ්ණනා නිට්ඨිතා।
cen:නවමවග්ගවණ්ණනා නිට්ඨිතා।
tit:10:දසමවග්ගො
sub:1:පරිපුණ්ණකත්ථෙරගාථාවණ්ණනා
bod:<b>න</b> <pb V=1.206/> <b>තථා මතං සතරස</b>න්ති ආයස්මතො පරිපුණ්ණකත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො ධම්මදස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො සත්ථරි පරිනිබ්බුතෙ සත්ථු චෙතියෙ පුප්ඵාදීහි උළාරං පූජං අකාසි। සො තෙන පුඤ්ඤකම්මෙන දෙවෙසු නිබ්බත්තිත්වා අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ කපිලවත්ථුස්මිං සක්යරාජකුලෙ නිබ්බත්තිත්වා විඤ්ඤුතං පත්තො පරිපුණ්ණවිභවතාය <b>පරිපුණ්ණකො</b>ති පඤ්ඤායිත්ථ। සො විභවසම්පන්නතාය සබ්බකාලං සතරසං නාම ආහාරං පරිභුඤ්ජන්තො සත්ථු මිස්සකාහාරපරිභොගං සුත්වා “තාව සුඛුමාලොපි භගවා නිබ්බානසුඛං අපෙක්ඛිත්වා යථා තථා යාපෙති, කස්මා මයං ආහාරගිද්ධා හුත්වා ආහාරසුද්ධිකා භවිස්සාම, නිබ්බානසුඛමෙව පන අම්හෙහි පරියෙසිතබ්බ”න්ති සංසාරෙ ජාතසංවෙගො ඝරාවාසං පහාය සත්ථු සන්තිකෙ පබ්බජිත්වා භගවතා කායගතාසතිකම්මට්ඨානෙ නියොජිතො තත්ථ පතිට්ඨාය පටිලද්ධඣානං පාදකං කත්වා විපස්සනාය කම්මං කරොන්තො විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.5-9) –
gax:“නිබ්බුතෙ ලොකනාථම්හි, ධම්මදස්සීනරාසභෙ।
gae:ආරොපෙසිං ධජත්ථම්භං, බුද්ධසෙට්ඨස්ස චෙතියෙ॥
gax:“නිස්සෙණිං මාපයිත්වාන, ථූපසෙට්ඨං සමාරුහිං।
gae:ජාතිපුප්ඵං ගහෙත්වාන, ථූපම්හි අභිරොපයිං॥
gax:“අහො <pb M=1.241/> බුද්ධො අහො ධම්මො, අහො නො සත්ථු සම්පදා।
gae:දුග්ගතිං නාභිජානාමි, ථූපපූජායිදං ඵලං॥
gax:“චතුන්නවුතිතො කප්පෙ, ථූපසීඛසනාමකා।
gae:සොළසාසිංසු රාජානො, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.207/> පන පත්වා ධම්මෙ ගාරවබහුමානෙන පීතිවෙගවිස්සට්ඨං <pb P=1.201/> උදානං උදානෙන්තො <b>“න තථා මතං සතරස”</b>න්ති ගාථං අභාසි।
bod:91:තත්ථ <b>න තථා මතං සතරසං, සුධන්නං යං මයජ්ජ පරිභුත්ත</b>න්ති <b>තථා</b>ති තෙන පකාරෙන। <b>මත</b>න්ති අභිමතං। <b>සතරස</b>න්ති සතරසභොජනං “සතරසභොජනං නාම සතපාකසප්පිආදීහි අභිසඞ්ඛතං භොජන”න්ති වදන්ති। අථ වා අනෙකත්ථො සතසද්දො “සතසො සහස්සසො”තිආදීසු විය। තස්මා යං භොජනං අනෙකසූපං අනෙකබ්යඤ්ජනං, තං අනෙකරසතාය “සතරස”න්ති වුච්චති, නානාරසභොජනන්ති අත්ථො। සුධා එව අන්නං සුධාභොජනං දෙවානං ආහාරො। <b>යං මයජ්ජ පරිභුත්ත</b>න්ති යං මයා අජ්ජ අනුභුත්තං। “යං මයා පරිභුත්ත”න්ති ච ඉදං “සතරසං සුධන්න”න්ති එත්ථාපි යොජෙතබ්බං। ඉදං වුත්තං හොති – යං මයා අජ්ජ එතරහි නිරොධසමාපත්තිසමාපජ්ජනවසෙන ඵලසමාපත්තිසමාපජ්ජනවසෙන ච අච්චන්තමෙව සන්තං පණීතං නිබ්බානසුඛං පරිභුඤ්ජියමානං, තං යථා මතං අභිමතං සම්භාවිතං තථා රාජකාලෙ මයා පරිභුත්තං සතරසභොජනං දෙවත්තභාවෙ පරිභුත්තං සුධන්නඤ්ච න මතං නාභිමතං। කස්මා? ඉදඤ්හි අරියනිසෙවිතං නිරාමිසං කිලෙසානං අවත්ථුභූතං, තං පන පුථුජ්ජනසෙවිතං සාමිසං කිලෙසානං වත්ථුභූතං, තං ඉමස්ස සඞ්ඛම්පි කලම්පි කලභාගම්පි න උපෙතීති। ඉදානි “යං මයජ්ජ පරිභුත්ත”න්ති වුත්තධම්මං දෙසෙන්තො <b>අපරිමිතදස්සිනා ගොතමෙන, බුද්ධෙන සුදෙසිතො ධම්මො”</b>ති ආහ। තස්සත්ථො – අපරිමිතං අපරිච්ඡින්නං උප්පාදවයාභාවතො සන්තං අසඞ්ඛතධාතුං සයම්භූඤාණෙන පස්සී, අපරිමිතස්ස අනන්තාපරිමෙය්යස්ස ඤෙය්යස්ස දස්සාවීති තෙන <b>අපරිමිතදස්සිනා</b> ගොතමගොත්තෙන සම්මාසම්බුද්ධෙන <pb M=1.242/> “ඛයං විරාගං අමතං පණීත”න්ති (ඛු॰ පා॰ 6.4; සු॰ නි॰ 227) ච “මදනිම්මදනො පිපාසවිනයො” (අ॰ නි॰ 4.34; ඉතිවු॰ 90) “සබ්බසඞ්ඛාරසමථො”ති (අ॰ නි॰ 5.140; 10.6) ච ආදිනා සුට්ඨු <b>දෙසිතො ධම්මො,</b> නිබ්බානං මයා අජ්ජ පරිභුත්තන්ති යොජනා।
cen:පරිපුණ්ණකත්ථෙරගාථාවණ්ණනා නිට්ඨිතා।
sub:2:විජයත්ථෙරගාථාවණ්ණනා
bod:<b>යස්සාසවා</b> <pb P=1.202/> <b>පරික්ඛීණා</b>ති ආයස්මතො විජයත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො පියදස්සිස්ස භගවතො කාලෙ විභවසම්පන්නෙ කුලෙ නිබ්බත්තිත්වා විඤ්ඤුතං පත්තො සත්ථරි පරිනිබ්බුතෙ තස්ස ථූපස්ස රතනඛචිතං වෙදිකං කාරෙත්වා තත්ථ උළාරං වෙදිකාමහං <pb V=1.208/> කාරෙසි। සො තෙන පුඤ්ඤකම්මෙන අනෙකසතෙ අත්තභාවෙ මණිඔභාසෙන විචරි। එවං දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්ති, <b>විජයො</b>තිස්ස නාමං අහොසි। සො වයප්පත්තො බ්රාහ්මණවිජ්ජාසු නිප්ඵත්තිං ගතො තාපසපබ්බජ්ජං පබ්බජිත්වා අරඤ්ඤායතනෙ ඣානලාභී හුත්වා විහරන්තො බුද්ධුප්පාදං සුත්වා උප්පන්නප්පසාදො සත්ථු සන්තිකං උපසඞ්කමිත්වා සත්ථාරං වන්දිත්වා එකමන්තං නිසීදි। තස්ස සත්ථා ධම්මං දෙසෙසි। සො ධම්මං සුත්වා පබ්බජිත්වා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.10-14) –
gax:“නිබ්බුතෙ ලොකනාථම්හි, පියදස්සීනරුත්තමෙ।
gae:පසන්නචිත්තො සුමනො, මුත්තාවෙදිමකාසහං॥
gax:“මණීහි පරිවාරෙත්වා, අකාසිං වෙදිමුත්තමං।
gae:වෙදිකාය මහං කත්වා, තත්ථ කාලඞ්කතො අහං॥
gax:“යං යං යොනුපපජ්ජාමි, දෙවත්තං අථ මානුසං।
gae:මණී ධාරෙන්ති ආකාසෙ, පුඤ්ඤකම්මස්සිදං ඵලං॥
gax:“සොළසිතො කප්පසතෙ, මණිප්පභාසනාමකා।
gae:ඡත්තිංසාසිංසු රාජානො, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb M=1.243/> පන පත්වා අඤ්ඤං බ්යාකරොන්තො <b>“යස්සාසවා පරික්ඛීණා”</b>ති ගාථං අභාසි।
bod:92:තත්ථ <b>යස්සාසවා පරික්ඛීණා</b>ති යස්ස උත්තමපුග්ගලස්ස කාමාසවාදයො චත්තාරො ආසවා සබ්බසො ඛීණා අරියමග්ගෙන ඛෙපිතා। <b>ආහාරෙ ච අනිස්සිතො</b>ති යො ච ආහාරෙ තණ්හාදිට්ඨිනිස්සයෙහි අනිස්සිතො අගධිතො අනජ්ඣාපන්නො, නිදස්සනමත්තං, ආහාරසීසෙනෙත්ථ චත්තාරොපි පච්චයා ගහිතාති දට්ඨබ්බං। පච්චයපරියායො වා ඉධ ආහාර-සද්දො වෙදිතබ්බො। <b>“සුඤ්ඤතො අනිමිත්තො චා”</b>ති එත්ථ අප්පණිහිතවිමොක්ඛොපි ගහිතොයෙව, තීණිපි චෙතානි නිබ්බානස්සෙව නාමානි। නිබ්බානඤ්හි රාගාදීනං අභාවෙන සුඤ්ඤං, තෙහි විමුත්තඤ්චාති සුඤ්ඤතවිමොක්ඛො, තථා රාගාදිනිමිත්තාභාවෙන සඞ්ඛාරනිමිත්තාභාවෙන ච අනිමිත්තං <pb P=1.203/>, තෙහි විමුත්තඤ්චාති අනිමිත්තවිමොක්ඛො, රාගාදිපණිධීනං අභාවෙන අප්පණිහිතං, තෙහි විමුත්තඤ්චාති අප්පණිහිතො විමොක්ඛොති වුච්චති। ඵලසමාපත්තිවසෙන තං ආරම්මණං කත්වා විහරන්තස්ස අයම්පි තිවිධො <b>විමොක්ඛො යස්ස ගොචරො, ආකාසෙව සකුන්තානං, පදං තස්ස දුරන්නය</b>න්ති යථා ආකාසෙ <pb V=1.209/> ගච්ඡන්තානං සකුණානං “ඉමස්මිං ඨානෙ පාදෙහි අක්කමිත්වා ගතා, ඉදං ඨානං උරෙන පහරිත්වා ගතා, ඉදං සීසෙන, ඉදං පක්ඛෙහී”ති න සක්කා ඤාතුං, එවමෙව එවරූපස්ස භික්ඛුනො “නිරයපදාදීසු ඉමිනා නාම පදෙන ගතො”ති ඤාපෙතුඤ්ච න සක්කාති।
cen:විජයත්ථෙරගාථාවණ්ණනා නිට්ඨිතා।
sub:3:එරකත්ථෙරගාථාවණ්ණනා
bod:<b>දුක්ඛා කාමා එරකා</b>ති ආයස්මතො එරකත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සත්ථාරං දිස්වා පසන්නමානසො සත්ථු කිඤ්චි දාතබ්බයුත්තකං අලභන්තො “හන්දාහං කායසාරං පුඤ්ඤං කරිස්සාමී”ති සත්ථු ගමනමග්ගං සොධෙත්වා සමං අකාසි। සත්ථා තෙන තථාකතං මග්ගං පටිපජ්ජි <pb M=1.244/>। සො තත්ථ භගවන්තං දිස්වා පසන්නමානසො වන්දිත්වා අඤ්ජලිං පග්ගය්හ පසන්නචිත්තො යාව දස්සනුපචාරසමතික්කමා බුද්ධාරම්මණං පීතිං අවිජහන්තො අට්ඨාසි। සො තෙන පුඤ්ඤකම්මෙන දෙවලොකෙ නිබ්බත්තො අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං සම්භාවනීයස්ස කුටුම්බියස්ස පුත්තො හුත්වා නිබ්බත්ති, <b>එරකො</b>තිස්ස නාමං අහොසි අභිරූපො දස්සනීයො පාසාදිකො ඉතිකත්තබ්බතාසු පරමෙන වෙය්යත්තියෙන සමන්නාගතො। තස්ස මාතාපිතරො කුලෙන රූපෙන ආචාරෙන වයෙන කොසල්ලෙන ච අනුච්ඡවිකං දාරිකං ආනෙත්වා විවාහකම්මං අකංසු <pb P=1.204/>। සො තාය සද්ධිං සංවාසෙන ගෙහෙ වසන්තො පච්ඡිමභවිකත්තා කෙනචිදෙව සංවෙගවත්ථුනා සංසාරෙ සංවිග්ගමානසො සත්ථු සන්තිකං ගන්ත්වා ධම්මං සුත්වා පටිලද්ධසද්ධො පබ්බජි, තස්ස සත්ථා කම්මට්ඨානං අදාසි। සො කම්මට්ඨානං ගහෙත්වා කතිපයදිවසාතික්කමෙන උක්කණ්ඨාභිභූතො විහාසි। අථ සත්ථා තස්ස චිත්තප්පවත්තිං ඤත්වා ඔවාදවසෙන <b>“දුක්ඛා කාමා එරකා”</b>ති ගාථං අභාසි। සො තං සුත්වා “අයුත්තං මයා කතං, යොහං එවරූපස්ස සත්ථු සන්තිකෙ කම්මට්ඨානං ගහෙත්වා තං විස්සජ්ජෙන්තො මිච්ඡාවිතක්කබහුලො විහාසි”න්ති සංවෙගජාතො විපස්සනාය යුත්තප්පයුත්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.32-36) –
gax:“උත්තරිත්වාන නදිකං, වනං ගච්ඡති චක්ඛුමා।
gae:තමද්දසාසිං සම්බුද්ධං, සිද්ධත්ථං වරලක්ඛණං॥
gax:“කුදාලපිටකමාදාය <pb V=1.210/>, සමං කත්වාන තං පථං।
gae:සත්ථාරං අභිවාදෙත්වා, සකං චිත්තං පසාදයිං॥
gax:“චතුන්නවුතිතො කප්පෙ, යං කම්මමකරිං තදා।
gae:දුග්ගතිං නාභිජානාමි, මග්ගදානස්සිදං ඵලං॥
gax:“සත්තපඤ්ඤාසකප්පම්හි, එකො ආසිං ජනාධිපො।
gae:නාමෙන සුප්පබුද්ධොති, නායකො සො නරිස්සරො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහා පන හුත්වා අඤ්ඤං බ්යාකරොන්තො –
gax:93:“දුක්ඛා <pb M=1.245/> කාමා එරක, න සුඛා කාමා එරක।
gax:යො කාමෙ කාමයති, දුක්ඛං සො කාමයති එරක।
gae:යො කාමෙ න කාමයති, දුක්ඛං සො න කාමයති එරකා”ති॥ –
uni:තමෙව භගවතා වුත්තගාථං පච්චුදාහාසි।
bod:තත්ථ <b>දුක්ඛා කාමා</b>ති ඉමෙ වත්ථුකාමකිලෙසකාමා දුක්ඛවත්ථුතාය විපරිණාමදුක්ඛසංසාරදුක්ඛසභාවතො ච, දුක්ඛා දුක්ඛමා දුක්ඛනිබ්බත්තිකා। වුත්තඤ්හෙතං – “අප්පස්සාදා කාමා බහුදුක්ඛා බහුපායාසා, ආදීනවො එත්ථ භිය්යො”තිආදි (පාචි॰ 417; ම॰ නි॰ 1.234)। <b>එරකා</b>ති පඨමං තාව භගවා තං ආලපති, පච්ඡා පන ථෙරො අත්තානං නාමෙන කථෙසි। <b>න සුඛා කාමා</b>ති කාමා නාමෙතෙ ජානන්තස්ස සුඛා න හොන්ති, අජානන්තස්ස පන සුඛතො උපට්ඨහන්ති। යථාහ – “යො සුඛං දුක්ඛතො අද්ද, දුක්ඛමද්දක්ඛි සල්ලතො”තිආදි (සං॰ නි॰ 4.253; ඉතිවු॰ 53; ථෙරගා॰ 986)। <b>යො කාමෙ කාමයති, දුක්ඛං සො කාමයතී</b>ති යො සත්තො කිලෙසකාමෙන වත්ථුකාමෙ කාමයති, තස්ස තං කාමනං සම්පති සපරිළාහතාය <pb P=1.205/>, ආයතිං අපායදුක්ඛහෙතුතාය ච වට්ටදුක්ඛහෙතුතාය ච දුක්ඛං। වත්ථුකාමා පන දුක්ඛස්ස වත්ථුභූතා। ඉති සො දුක්ඛසභාවං දුක්ඛනිමිත්තං දුක්ඛවත්ථුඤ්ච කාමයතීති වුත්තො। ඉතරං පටිපක්ඛවසෙන තමෙවත්ථං ඤාපෙතුං වුත්තං, තස්මා තස්සත්ථො වුත්තවිපරියායෙන වෙදිතබ්බො।
cen:එරකත්ථෙරගාථාවණ්ණනා නිට්ඨිතා।
sub:4:මෙත්තජිත්ථෙරගාථාවණ්ණනා
bod:<b>නමො</b> <pb M=1.246/> <pb V=1.211/> <b>හි තස්ස භගවතො</b>ති ආයස්මතො මෙත්තජිත්ථෙරස්ස ගාථා। කා උප්පත්ති? සො කිර අනොමදස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො සාසනෙ අභිප්පසන්නො හුත්වා බොධිරුක්ඛස්ස ඉට්ඨකාහි වෙදිකං චිනිත්වා සුධාපරිකම්මං කාරෙසි। සත්ථා තස්ස අනුමොදනං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ මගධරට්ඨෙ අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>මෙත්තජී</b>තිස්ස නාමං අහොසි। සො වයප්පත්තො කාමෙසු ආදීනවං දිස්වා තාපසපබ්බජ්ජං පබ්බජිත්වා අරඤ්ඤෙ විහරන්තො බුද්ධුප්පාදං සුත්වා පුබ්බහෙතුනා චොදියමානො සත්ථු සන්තිකං ගන්ත්වා පවත්තිනිවත්තියො ආරබ්භ පඤ්හං පුච්ඡිත්වා සත්ථාරා පඤ්හෙ විස්සජ්ජිතෙ පටිලද්ධසද්ධො පබ්බජිත්වා විපස්සනං පට්ඨපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.26-31) –
gax:“අනොමදස්සීමුනිනො, බොධිවෙදිමකාසහං।
gae:සුධාය පිණ්ඩං දත්වාන, පාණිකම්මං අකාසහං॥
gax:“දිස්වා තං සුකතං කම්මං, අනොමදස්සී නරුත්තමො।
gae:භික්ඛුසඞ්ඝෙ ඨිතො සත්ථා, ඉමා ගාථා අභාසථ॥
gax:“ඉමිනා සුධකම්මෙන, චෙතනාපණිධීහි ච।
gae:සම්පත්තිං අනුභොත්වාන, දුක්ඛස්සන්තං කරිස්සති॥
gax:“පසන්නමුඛවණ්ණොම්හි, එකග්ගො සුසමාහිතො।
gae:ධාරෙමි අන්තිමං දෙහං, සම්මාසම්බුද්ධසාසනෙ॥
gax:“ඉතො කප්පසතෙ ආසිං, පරිපුණ්ණෙ අනූනකෙ।
gae:රාජා සබ්බඝනො නාම, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සත්ථාරං ථොමෙන්තො –
gax:94:“නමො හි තස්ස භගවතො, සක්යපුත්තස්ස සිරීමතො।
gae:තෙනායං අග්ගප්පත්තෙන, අග්ගධම්මො සුදෙසිතො”ති॥ – ගාථං <pb P=1.206/> අභාසි।
bod:තත්ථ <pb M=1.247/> <b>නමො</b>ති නමක්කාරො। <b>හී</b>ති නිපාතමත්තං। <b>තස්සා</b>ති යො සො භගවා සමත්තිංසපාරමියො පූරෙත්වා <pb V=1.212/> සබ්බකිලෙසෙ භඤ්ජිත්වා අනුත්තරං සම්මාසම්බොධිං අභිසම්බුද්ධො, සක්යරාජස්ස පුත්තොති <b>සක්යපුත්තො</b>। අනඤ්ඤසාධාරණාය පුඤ්ඤසම්පත්තියා ච සම්භාවිතො උත්තමාය රූපකායසිරියා ධම්මකායසිරියා ච සමන්නාගතත්තා <b>සිරීමා,</b> තස්ස භගවතො සක්යපුත්තස්ස සිරීමතො නමො අත්ථු, තං නමාමීති අත්ථො। <b>තෙනා</b>ති තෙන භගවතා। <b>අය</b>න්ති තස්ස ධම්මස්ස අත්තනො පච්චක්ඛතාය වදති। <b>අග්ගප්පත්තෙනා</b>ති අග්ගං සබ්බඤ්ඤුතං, සබ්බෙහි වා ගුණෙහි අග්ගභාවං සෙට්ඨභාවං පත්තෙන। <b>අග්ගධම්මො</b>ති අග්ගො උත්තමො නවවිධලොකුත්තරො ධම්මො සුට්ඨු අවිපරීතං <b>දෙසිතො</b> පවෙදිතොති।
cen:මෙත්තජිත්ථෙරගාථාවණ්ණනා නිට්ඨිතා।
sub:5:චක්ඛුපාලත්ථෙරගාථාවණ්ණනා
bod:<b>අන්ධොහං හතනෙත්තොස්මී</b>ති ආයස්මතො චක්ඛුපාලත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි කරොන්තො සිද්ධත්ථස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො භගවති පරිනිබ්බුතෙ ථූපමහෙ කයිරමානෙ උමාපුප්ඵං ගහෙත්වා ථූපං පූජෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං මහාසුවණ්ණස්ස නාම කුටුම්බිකස්ස පුත්තො හුත්වා නිබ්බත්ති, තස්ස <b>පාලො</b>ති නාමමකංසු। මාතා තස්ස ආධාවිත්වා පරිධාවිත්වා විචරණකාලෙ අඤ්ඤං පුත්තං ලභි। තස්ස මාතාපිතරො <b>චූළපාලො</b>ති නාමං කත්වා ඉතරං <b>මහාපාලො</b>ති වොහරිංසු। අථ තෙ වයප්පත්තෙ ඝරබන්ධනෙන බන්ධිංසු। තස්මිං සමයෙ සත්ථා සාවත්ථියං විහරති ජෙතවනෙ। තත්ථ මහාපාලො ජෙතවනං ගච්ඡන්තෙහි උපාසකෙහි සද්ධිං විහාරං ගන්ත්වා සත්ථු සන්තිකෙ ධම්මං සුත්වා පටිලද්ධසද්ධො කුටුම්බභාරං කනිට්ඨභාතිකස්සෙව භාරං කත්වා සයං පබ්බජිත්වා ලද්ධූපසම්පදො ආචරියුපජ්ඣායානං සන්තිකෙ <pb P=1.207/> පඤ්චවස්සානි වසිත්වා වුට්ඨවස්සො පවාරෙත්වා සත්ථු සන්තිකෙ කම්මට්ඨානං ගහෙත්වා සට්ඨිමත්තෙ <pb M=1.248/> සහායභික්ඛූ ලභිත්වා තෙහි සද්ධිං භාවනානුකූලං වසනට්ඨානං පරියෙසන්තො අඤ්ඤතරං පච්චන්තගාමං නිස්සාය ගාමවාසිකෙහි උපාසකෙහි කාරෙත්වා දින්නාය අරඤ්ඤායතනෙ පණ්ණසාලාය වසන්තො සමණධම්මං කරොති। තස්ස අක්ඛිරොගො උප්පන්නො। වෙජ්ජො භෙසජ්ජං සම්පාදෙත්වා අදාසි। සො වෙජ්ජෙන වුත්තවිධානං න පටිපජ්ජි। තෙනස්ස රොගො වඩ්ඪි। සො “අක්ඛිරොගවූපසමනතො කිලෙසරොගවූපසමනමෙව මය්හං වර”න්ති අක්ඛිරොගං අජ්ඣුපෙක්ඛිත්වා විපස්සනායයෙව යුත්තප්පයුත්තො අහොසි। තස්ස භාවනං උස්සුක්කාපෙන්තස්ස අපුබ්බං අචරිමං අක්ඛීනි චෙව කිලෙසා ච භිජ්ජිංසු। සො සුක්ඛවිපස්සකො අරහා අහොසි। තෙන වුත්තං <b>අපදානෙ</b> (අප॰ ථෙර 1.15.21-25) –
gax:“නිබ්බුතෙ <pb V=1.213/> ලොකමහිතෙ, ආහුතීනං පටිග්ගහෙ।
gae:සිද්ධත්ථම්හි භගවති, මහාථූපමහො අහු॥
gax:“මහෙ පවත්තමානම්හි, සිද්ධත්ථස්ස මහෙසිනො।
gae:උමාපුප්ඵං ගහෙත්වාන, ථූපම්හි අභිරොපයිං॥
gax:“චතුන්නවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, ථූපපූජායිදං ඵලං॥
gax:“ඉතො ච නවමෙ කප්පෙ, සොමදෙවසනාමකා।
gae:පඤ්චාසීතිසු රාජානො, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථ ථෙරෙ අක්ඛිරොගෙන විහාරෙ ඔහීනෙ ගාමං පිණ්ඩාය ගතෙ භික්ඛූ දිස්වා උපාසකා “කස්මා ථෙරො නාගතො”ති පුච්ඡිත්වා තමත්ථං සුත්වා සොකාභිභූතා පිණ්ඩපාතං උපනෙත්වා, “භන්තෙ, කිඤ්චි මා චින්තයිත්ථ, ඉදානි මයමෙව පිණ්ඩපාතං ආනෙත්වා උපට්ඨහිස්සාමා”ති තථා කරොන්ති। භික්ඛූ ථෙරස්ස ඔවාදෙ ඨත්වා නචිරස්සෙව අරහත්තං පත්වා වුට්ඨවස්සා පවාරෙත්වා, “සත්ථාරං වන්දිතුං සාවත්ථිං ගමිස්සාම, භන්තෙ”ති ආහංසු। ථෙරො, “අහං දුබ්බලො අචක්ඛුකො, මග්ගො ච සඋපද්දවො, මයා සද්ධිං ගච්ඡන්තානං තුම්හාකං පරිස්සයො භවිස්සති, තුම්හෙ පඨමං ගච්ඡථ, ගන්ත්වා සත්ථාරං මහාථෙරෙ ච මම වන්දනාය වන්දථ, චූළපාලස්ස මම <pb M=1.249/> පවත්තිං කථෙත්වා කඤ්චි පුරිසං පෙසෙය්යාථා”ති ආහ। තෙ පුනපි යාචිත්වා ගමනං අලභන්තා “සාධූ”ති පටිස්සුණිත්වා සෙනාසනං සංසාමෙත්වා උපාසකෙ ආපුච්ඡිත්වා අනුක්කමෙන ජෙතවනං ගන්ත්වා සත්ථාරං මහාථෙරෙ ච තස්ස වන්දනාය වන්දිත්වා දුතියදිවසෙ සාවත්ථියං පිණ්ඩාය චරිත්වා <pb P=1.208/> චූළපාලස්ස තං පවත්තිං වත්වා තෙන “අයං, භන්තෙ, මය්හං භාගිනෙය්යො පාලිතො නාම, ඉමං පෙසිස්සාමී”ති වුත්තෙ, “මග්ගො සපරිස්සයො, න සක්කා එකෙන ගහට්ඨෙන ගන්තුං, තස්මා පබ්බාජෙතබ්බො”ති තං පබ්බාජෙත්වා පෙසෙසුං। සො අනුක්කමෙන ථෙරස්ස සන්තිකං ගන්ත්වා අත්තානං තස්ස ඔරොචෙත්වා තං ගහෙත්වා ආගච්ඡන්තො අන්තරාමග්ගෙ අඤ්ඤතරස්ස ගාමස්ස සාමන්තා අරඤ්ඤට්ඨානෙ එකිස්සා කට්ඨහාරියා ගායන්තියා සද්දං සුත්වා පටිබද්ධචිත්තො හුත්වා යට්ඨිකොටිං විස්සජ්ජෙත්වා “තිට්ඨථ, භන්තෙ, මුහුත්තං යාවාහං ආගච්ඡාමී”ති වත්වා තස්සා සන්තිකං ගන්ත්වා තත්ථ සීලවිපත්තිං පාපුණි। ථෙරො ඉදානිමෙව ඉත්ථියා ගීතසද්දො සුතො, සාමණෙරො ච චිරායති, නූන සීලවිපත්තිං පත්තො භවිස්සතී”ති චින්තෙසි। සොපි ආගන්ත්වා “ගච්ඡාම, භන්තෙ”ති ආහ। ථෙරො “කිං පාපො ජාතොසී”ති පුච්ඡි। සාමණෙරො තුණ්හී හුත්වා පුන පුච්ඡිතොපි න කථෙසි। ථෙරො “තාදිසෙන පාපෙන මය්හං යට්ඨිගහණකිච්චං නත්ථි, ගච්ඡ ත්ව”න්ති වත්වා පුන තෙන “බහුපරිස්සයො <pb V=1.214/> මග්ගො, තුම්හෙ ච අන්ධා, කථං ගමිස්සථා”ති වුත්තෙ “බාල ඉධෙව මෙ නිපජ්ජිත්වා මරන්තස්සාපි අපරාපරං පරිවත්තෙන්තස්සාපි තාදිසෙන ගමනං නාම නත්ථී”ති ඉමමත්ථං දස්සෙන්තො –
gax:95:“අන්ධොහං හතනෙත්තොස්මි, කන්තාරද්ධානපක්ඛන්දො।
gae:සයමානොපි ගච්ඡිස්සං, න සහායෙන පාපෙනා”ති॥ – ගාථං අභාසිත්ථ।
bod:තත්ථ <b>අන්ධො</b>ති චක්ඛුවිකලො। <b>හතනෙත්තො</b>ති විනට්ඨචක්ඛුකො, තෙන “පයොගවිපත්තිවසෙනාහං උපහතනෙත්තතාය අන්ධො, න ජච්චන්ධභාවෙනා”ති යථාවුත්තං අන්ධභාවං විසෙසෙති। අථ වා “අන්ධො”ති ඉදං “අන්ධෙ <pb M=1.250/> ජිණ්ණෙ මාතාපිතරො පොසෙතී”තිආදීසු (ම॰ නි॰ 2.288) විය මංසචක්ඛුවෙකල්ලදීපනං, “සබ්බෙපිමෙ පරිබ්බාජකා අන්ධා අචක්ඛුකා” (උදා॰ 54) “අන්ධො එකචක්ඛු ද්විචක්ඛූ”තිආදීසු (අ॰ නි॰ 3.29) විය න පඤ්ඤාචක්ඛුවෙකල්ලදීපනන්ති දස්සෙතුං <b>“හතනෙත්තොස්මී”</b>ති වුත්තං, තෙන මුඛ්යමෙව අන්ධභාවං දස්සෙති। <b>කන්තාරද්ධානපක්ඛන්දො</b>ති <pb P=1.209/> කන්තාරෙ විවනෙ දීඝමග්ගං අනුපවිට්ඨො, න ජාතිකන්තාරාදිගහනං සංසාරද්ධානං පටිපන්නොති අධිප්පායො। තාදිසඤ්හි කන්තාරද්ධානං අයං ථෙරො සමතික්කමිත්වා ඨිතො, <b>සයමානොපී</b>ති සයන්තොපි, පාදෙසු අවහන්තෙසු උරෙන ජණ්ණුකාහි ච භූමියං සංසරන්තො පරිවත්තෙන්තොපි ගච්ඡෙය්යං। <b>න සහායෙන පාපෙනා</b>ති තාදිසෙන පාපපුග්ගලෙන සහායභූතෙන සද්ධිං න ගච්ඡිස්සන්ති යොජනා। තං සුත්වා ඉතරො සංවෙගජාතො “භාරියං වත මයා සාහසිකකම්මං කත”න්ති බාහා පග්ගය්හ කන්දන්තො වනසණ්ඩං පක්ඛන්දො ච අහොසි। අථ ථෙරස්ස සීලතෙජෙන පණ්ඩුකම්බලසිලාසනං උණ්හාකාරං දස්සෙසි। තෙන සක්කො තං කාරණං ඤත්වා ථෙරස්ස සන්තිකං ගන්ත්වා සාවත්ථිගාමිපුරිසං විය අත්තානං ඤාපෙත්වා යට්ඨිකොටිං ගණ්හන්තො මග්ගං සඞ්ඛිපිත්වා තදහෙව සායන්හෙ සාවත්ථියං ථෙරං නෙත්වා තත්ථ ජෙතවනෙ චූළපාලිතෙන කාරිතාය පණ්ණසාලාය ඵලකෙ නිසීදාපෙත්වා තස්ස සහායවණ්ණෙන ථෙරස්ස ආගතභාවං ජානාපෙත්වා පක්කාමි; චූළපාලිතොපි තං යාවජීවං සක්කච්චං උපට්ඨාසීති।
cen:චක්ඛුපාලත්ථෙරගාථාවණ්ණනා නිට්ඨිතා।
sub:6:ඛණ්ඩසුමනත්ථෙරගාථාවණ්ණනා
bod:<b>එකපුප්ඵං</b> <pb V=1.215/> <b>චජිත්වානා</b>ති ආයස්මතො ඛණ්ඩසුමනත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො සත්ථරි පරිනිබ්බුතෙ තස්ස ථූපස්ස සමන්තතො චන්දනවෙදිකාය පරික්ඛිපිත්වා මහන්තං පූජං අකාසි। සො තෙන පුඤ්ඤකම්මෙන දෙවමනුස්සෙසු උළාරං සම්පත්තිං අනුභවන්තො කස්සපස්ස භගවතො කාලෙ කුටුම්බිකකුලෙ <pb M=1.251/> නිබ්බත්තො සත්ථරි පරිනිබ්බුතෙ කනකථූපං උද්දිස්ස රඤ්ඤා පුප්ඵපූජාය කයිරමානාය පුප්ඵානි අලභන්තො එකං ඛණ්ඩසුමනපුප්ඵං දිස්වා මහතා මූලෙන <pb P=1.210/> තං කිණිත්වා ගණ්හන්තො චෙතියෙ පූජං කරොන්තො උළාරං පීතිසොමනස්සං උප්පාදෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අසීති වස්සකොටියො සග්ගසුඛං අනුභවිත්වා ඉමස්මිං බුද්ධුප්පාදෙ පාවායං මල්ලරාජකුලෙ නිබ්බත්ති। තස්ස ජාතකාලෙ ගෙහෙ ඛණ්ඩසක්ඛරා සුමනපුප්ඵානි ච උප්පන්නානි අහෙසුං। තෙනස්ස <b>ඛණ්ඩසුමනො</b>ති නාමමකංසු। සො විඤ්ඤුතං පත්තො භගවති පාවායං චුන්දස්ස අම්බවනෙ විහරන්තෙ උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා විපස්සනාය කම්මං කරොන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.15.15-20) –
gax:“පදුමුත්තරො නාම ජිනො, ලොකජෙට්ඨො නරාසභො।
gae:ජලිත්වා අග්ගික්ඛන්ධොව, සම්බුද්ධො පරිනිබ්බුතො॥
gax:“නිබ්බුතෙ ච මහාවීරෙ, ථූපො විත්ථාරිකො අහු।
gae:දූරතොව උපට්ඨෙන්ති, ධාතුගෙහවරුත්තමෙ॥
gax:“පසන්නචිත්තො, සුමනො, අකං චන්දනවෙදිකං।
gae:දිස්සති ථූපඛන්ධො ච, ථූපානුච්ඡවිකො තදා॥
gax:“භවෙ නිබ්බත්තමානම්හි, දෙවත්තෙ අථ මානුසෙ।
gae:ඔමත්තං මෙ න පස්සාමි, පුබ්බකම්මස්සිදං ඵලං॥
gax:“පඤ්චදසකප්පසතෙ, ඉතො අට්ඨ ජනා අහුං।
gae:සබ්බෙ සමත්තනාමා තෙ චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පුරිමජාතිං අනුස්සරන්තො තත්ථ අත්තනො සුමනපුප්ඵපරිච්චාගස්ස සග්ගසම්පත්තිනිමිත්තකං නිබ්බානූපනිස්සයතඤ්ච දිස්වා උදානවසෙන තමත්ථං පකාසෙන්තො –
gax:96:“එකපුප්ඵං <pb V=1.216/> චජිත්වාන, අසීති වස්සකොටියො।
gae:සග්ගෙසු පරිචාරෙත්වා, සෙසකෙනම්හි නිබ්බුතො”ති॥ – ගාථං අභාසි।
bod:තත්ථ <pb M=1.252/> <b>එකපුප්ඵ</b>න්ති එකං කුසුමං, තං පන ඉධ සුමනපුප්ඵං අධිප්පෙතං। <b>චජිත්වානා</b>ති සත්ථු ථූපපූජාකරණවසෙන පරිච්චජිත්වා පරිච්චාගහෙතු। <b>අසීති වස්සකොටියො</b>ති මනුස්සගණනාය වස්සානං අසීති කොටියො, අච්චන්තසංයොගෙ චෙතං උපයොගවචනං, ඉදඤ්ච ඡසු කාමසග්ගෙසු දුතියෙ අපරාපරුප්පත්තිවසෙන වුත්තන්ති වෙදිතබ්බං। තස්මා <b>සග්ගෙසූ</b>ති තාවතිංසසඞ්ඛාතෙ සග්ගලොකෙ, පුනප්පුනං උප්පජ්ජනවසෙන හෙත්ථ බහුවචනං। <b>පරිචාරෙත්වා</b>ති රූපාදීසු ආරම්මණෙසු ඉන්ද්රියානි පරිචාරෙත්වා සුඛං අනුභවිත්වා, දෙවච්ඡරාහි වා අත්තානං පරිචාරෙත්වා <pb P=1.211/> උපට්ඨාපෙත්වා। <b>සෙසකෙනම්හි නිබ්බුතො</b>ති පුප්ඵපූජාය වසෙන පවත්තකුසලචෙතනාසු භවසම්පත්ති දායකකම්මතො සෙසෙන යං තත්ථ විවට්ටූපනිස්සයභූතං, තං සන්ධාය වදති। බහූ හි තත්ථ පුබ්බාපරවසෙන පවත්තා චෙතනා। <b>සෙසකෙනා</b>ති වා තස්සෙව කම්මස්ස විපාකාවසෙසෙන අපරික්ඛීණෙයෙව තස්මිං කම්මවිපාකෙ නිබ්බුතො අම්හි, කිලෙසපරිනිබ්බානෙන පරිනිබ්බුතොස්මි। එතෙන යස්මිං අත්තභාවෙ ඨත්වා අත්තනා අරහත්තං සච්ඡිකතං, සොපි චරිමත්තභාවො තස්ස කම්මවිපාකොති දස්සෙති। යාදිසං සන්ධාය අඤ්ඤත්ථාපි “තස්සෙව කම්මස්ස විපාකාවසෙසෙනා”ති (පාරා॰ 228; සං॰ නි॰ 1.131) වුත්තං।
cen:ඛණ්ඩසුමනත්ථෙරගාථාවණ්ණනා නිට්ඨිතා।
sub:7:තිස්සත්ථෙරගාථාවණ්ණනා
bod:<b>හිත්වා සතපලං කංස</b>න්ති ආයස්මතො තිස්සත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො විපස්සිස්ස භගවතො කාලෙ යානකාරකුලෙ නිබ්බත්තිත්වා විඤ්ඤුතං පත්තො එකදිවසං භගවන්තං දිස්වා පසන්නමානසො චන්දනඛණ්ඩෙන ඵලකං කත්වා භගවතො උපනාමෙසි, තඤ්ච භගවා පරිභුඤ්ජි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රොරුවනගරෙ රාජකුලෙ නිබ්බත්ති। සො වයප්පත්තො පිතරි කාලඞ්කතෙ රජ්ජෙ පතිට්ඨිතො බිම්බිසාරරඤ්ඤො අදිට්ඨසහායො හුත්වා තස්ස මණිමුත්තාවත්ථාදීනි පණ්ණාකාරානි පෙසෙසි। තස්ස රාජා බිම්බිසාරො පුඤ්ඤවන්තතං <pb M=1.253/> සුත්වා පටිපාභතං පෙසෙන්තො චිත්තපටෙ බුද්ධචරිතං <pb V=1.217/> සුවණ්ණපට්ටෙ ච පටිච්චසමුප්පාදං ලිඛාපෙත්වා පෙසෙසි। සො තං දිස්වා පුරිමබුද්ධෙසු කතාධිකාරතාය පච්ඡිමභවිකතාය ච චිත්තපටෙ දස්සෙන්තං බුද්ධචරිතං සුවණ්ණපට්ටකෙ ලිඛිතං පටිච්චසමුප්පාදක්කමඤ්ච ඔලොකෙත්වා <pb P=1.212/> පවත්තිනිවත්තියො සල්ලක්ඛෙත්වා සාසනක්කමං හදයෙ ඨපෙත්වා සඤ්ජාතසංවෙගො “දිට්ඨො මයා භගවතො වෙසො, සාසනක්කමො ච එකපදෙසෙන ඤාතො, බහුදුක්ඛා කාමා බහුපායාසා, කිං දානි මය්හං ඝරාවාසෙනා”ති රජ්ජං පහාය කෙසමස්සුං ඔහාරෙත්වා කාසායානි වත්ථානි අච්ඡාදෙන්තො භගවන්තං උද්දිස්ස පබ්බජිත්වා මත්තිකාපත්තං ගහෙත්වා රාජා පුක්කුසාති විය මහාජනස්ස පරිදෙවන්තස්සෙව නගරතො නික්ඛමිත්වා අනුක්කමෙන රාජගහං ගන්ත්වා තත්ථ සප්පසොණ්ඩිකපබ්භාරෙ විහරන්තං භගවන්තං උපසඞ්කමිත්වා වන්දිත්වා එකමන්තං නිසීදි। සත්ථා ධම්මං දෙසෙසි। සො ධම්මදෙසනං සුත්වා විපස්සනාය කම්මට්ඨානං ගහෙත්වා යුත්තප්පයුත්තො විහරන්තො විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.37-42) –
gax:“යානකාරො පුරෙ ආසිං, දාරුකම්මෙ සුසික්ඛිතො।
gae:චන්දනං ඵලකං කත්වා, අදාසිං ලොකබන්ධුනො॥
gax:“පභාසති ඉදං බ්යම්හං, සුවණ්ණස්ස සුනිම්මිතං।
gae:හත්ථියානං අස්සයානං, දිබ්බයානං උපට්ඨිතං॥
gax:“පාසාදා සිවිකා චෙව, නිබ්බත්තන්ති යදිච්ඡකං।
gae:අක්ඛුබ්භං රතනං මය්හං, ඵලකස්ස ඉදං ඵලං॥
gax:“එකනවුතිතො කප්පෙ, ඵලකං යමහං දදිං।
gae:දුග්ගති නාභිජානාමි, ඵලකස්ස ඉදං ඵලං॥
gax:“සත්තපඤ්ඤාසකප්පම්හි, චතුරො නිම්මිතාව්හයා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා උදානවසෙන අත්තනො පටිපත්තිං කථෙන්තො –
gax:97:“හිත්වා <pb M=1.254/> සතපලං කංසං, සොවණ්ණං සතරාජිකං।
gae:අග්ගහිං මත්තිකාපත්තං, ඉදං දුතියාභිසෙචන”න්ති॥ – ගාථං අභාසි।
bod:තත්ථ <b>හිත්වා</b>ති පරිච්චජිත්වා। <b>සතපල</b>න්ති සතං පලානි යස්ස, තං සතපලපරිමාණං। <b>කංස</b>න්ති ථාලං। <b>සොවණ්ණ</b>න්ති සුවණ්ණමයං। <b>සතරාජික</b>න්ති භිත්තිවිචිත්තතාය ච අනෙකරූපරාජිචිත්තතාය ච අනෙකලෙඛායුත්තං। <b>අග්ගහිං මත්තිකාපත්ත</b>න්ති එවරූපෙ මහාරහෙ භාජනෙ පුබ්බෙ <pb V=1.218/> භුඤ්ජිත්වා බුද්ධානං ඔවාදං කරොන්තො “ඉදානාහං තං ඡඩ්ඩෙත්වා මත්තිකාමයපත්තං අග්ගහෙසිං <pb P=1.213/>, අහො, සාධු, මයා කතං අරියවතං අනුඨිත”න්ති භාජනකිත්තනාපදෙසෙන රජ්ජපරිච්චාගං පබ්බජ්ජූපගමනඤ්ච අනුමොදන්තො වදති। තෙනාහ <b>“ඉදං දුතියාභිසෙචන”</b>න්ති। පඨමං රජ්ජාභිසෙචනං උපාදාය ඉදං පබ්බජ්ජූපගමනං මම දුතියං අභිසෙචනං। තඤ්හි රාගාදීහි සංකිලිට්ඨං සාසඞ්කං සපරිසඞ්කං කම්මං අනත්ථසඤ්හිතං දුක්ඛපටිබද්ධං නිහීනං, ඉදං පන තංවිපරියායතො උත්තමං පණීතන්ති අධිප්පායො।
cen:තිස්සත්ථෙරගාථාවණ්ණනා නිට්ඨිතා।
sub:8:අභයත්ථෙරගාථාවණ්ණනා
bod:<b>රූපං දිස්වා සති මුට්ඨා</b>ති ආයස්මතො අභයත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො සුමෙධස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සුමෙධං භගවන්තං දිස්වා පසන්නචිත්තො සළලපුප්ඵෙහි පූජමකාසි। සො තෙන පුඤ්ඤකම්මෙන දෙවෙසු නිබ්බත්තිත්වා අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තිත්වා <b>අභයො</b>ති ලද්ධනාමො විඤ්ඤුතං පත්තො හෙතුසම්පත්තියා චොදියමානො එකදිවසං විහාරං ගතො සත්ථු ධම්මදෙසනං සුත්වා පටිලද්ධසද්ධො පබ්බජිත්වා කතපුබ්බකිච්චො විපස්සනාය කම්මං කරොන්තො විහරති। අථස්ස එකදිවසං ගාමං <pb M=1.255/> පිණ්ඩාය පවිට්ඨස්ස අලඞ්කතපටියත්තං මාතුගාමං දිස්වා අයොනිසොමනසිකාරවසෙන තස්ස රූපං ආරබ්භ ඡන්දරාගො උප්පජ්ජි, සො විහාරං පවිසිත්වා “සතිං විස්සජ්ජිත්වා ඔලොකෙන්තස්ස රූපාරම්මණෙ මය්හං කිලෙසො උප්පන්නො, අයුත්තං මයා කත”න්ති අත්තනො චිත්තං නිග්ගණ්හන්තො තාවදෙව විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.43-47) –
gax:“සුමෙධො <pb P=1.214/> නාම නාමෙන, සයම්භූ අපරාජිතො।
gae:විවෙකමනුබ්රූහන්තො, අජ්ඣොගහි මහාවනං॥
gax:“සළලං පුප්ඵිතං දිස්වා, ගන්ථිත්වාන වටංසකං।
gae:බුද්ධස්ස අභිරොපෙසිං, සම්මුඛා ලොකනායකං॥
gax:“තිංසකප්පසහස්සම්හි, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ඌනවීසෙ <pb V=1.219/> කප්පසතෙ, සොළසාසුං සුනිම්මිතා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො කිලෙසුප්පත්තිනිදස්සනෙන “කිලෙසෙ අනුවත්තෙන්තස්ස වට්ටදුක්ඛතො නත්ථෙව සීසුක්ඛිපනං। අහං පන තෙ නානුවත්ති”න්ති දස්සෙන්තො –
gax:98:“රූපං දිස්වා සති මුට්ඨා, පියං නිමිත්තං මනසිකරොතො।
gae:සාරත්තචිත්තො වෙදෙති, තඤ්ච අජ්ඣොස තිට්ඨති।
gae:තස්ස වඩ්ඪන්ති ආසවා, භවමූලොපගාමිනො”ති॥ – ගාථං අභාසි।
bod:තත්ථ <b>රූප</b>න්ති රජ්ජනීයං රූපායතනං, තං පනෙත්ථ ඉත්ථිරූපං අධිප්පෙතං। <b>දිස්වා</b>ති චක්ඛුනා දිස්වා, චක්ඛුද්වාරානුසාරෙන නිමිත්තානුබ්යඤ්ජනසල්ලක්ඛණවසෙන තං ගහෙත්වා, තස්ස තථාගහණහෙතූති අත්ථො। <b>සති මුට්ඨා</b>ති අසුභසභාවෙ කායෙ “අසුභ”න්ත්වෙව පවත්තනසති නට්ඨා। යථා පන රූපං දිස්වා සති නට්ඨා, තං දස්සෙන්තො ආහ <b>“පියං නිමිත්තං මනසිකරොතො”</b>ති। යථාඋපට්ඨිතං ආරම්මණං “සුභං සුඛ”න්තිආදිනා පියනිමිත්තං කත්වා <pb M=1.256/> අයොනිසොමනසිකාරෙන මනසිකරොතො සති මුට්ඨාති යොජනා। තථා භූතොව <b>සාරත්තචිත්තො වෙදෙතී</b>ති සුට්ඨු රත්තචිත්තො හුත්වා තං රූපාරම්මණං අනුභවති අභිනන්දති, අභිනන්දන්තො පන <b>තඤ්ච අජ්ඣොස තිට්ඨති</b> අජ්ඣොසාය තං ආරම්මණං ගිලිත්වා පරිනිට්ඨපෙත්වා වත්තති චෙව, එවංභූතස්ස ච <b>තස්ස වඩ්ඪන්ති ආසවා භවමූලොපගාමිනො</b>ති භවස්ස සංසාරස්ස මූලභාවං කාරණභාවං උපගමනසභාවා කාමාසවාදයො චත්තාරොපි ආසවා තස්ස පුග්ගලස්ස උපරූපරි වඩ්ඪන්තියෙව, න හායන්ති। මය්හං පන පටිසඞ්ඛානෙ ඨත්වා විපස්සනං වඩ්ඪෙත්වා සච්චානි පටිවිජ්ඣන්තස්ස මග්ගපටිපාටියා තෙ චත්තාරොපි ආසවා අනවසෙසතො පහීනා පරික්ඛීණාති අධිප්පායො।
cen:අභයත්ථෙරගාථාවණ්ණනා නිට්ඨිතා।
sub:9:උත්තියත්ථෙරගාථාවණ්ණනා
bod:<b>සද්දං</b> <pb P=1.215/> <b>සුත්වා සති මුට්ඨා</b>ති ආයස්මතො උත්තියත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො සුමෙධස්ස භගවතො කාලෙ <pb V=1.220/> කුලගෙහෙ නිබ්බත්තිත්වා විඤ්ඤුතං පත්තො එකදිවසං සත්ථාරං දිස්වා පසන්නචිත්තො ගොනකාදිඅත්ථතං සඋත්තරච්ඡදං බුද්ධාරහං පල්ලඞ්කං ගන්ධකුටියං පඤ්ඤාපෙත්වා අදාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුස්මිං සක්යරාජකුලෙ නිබ්බත්ති, තස්ස <b>උත්තියො</b>ති නාමං අහොසි। සො වයප්පත්තො සත්ථු ඤාතිසමාගමෙ බුද්ධානුභාවං දිස්වා පටිලද්ධසද්ධො පබ්බජිත්වා සමණධම්මං කරොන්තො එකදිවසං නාමං පිණ්ඩාය පවිට්ඨො අන්තරාමග්ගෙ මාතුගාමස්ස ගීතසද්දං සුත්වා අයොනිසොමනසිකාරවසෙන තත්ථ ඡන්දරාගෙ උප්පන්නෙ පටිසඞ්ඛානබලෙන තං වික්ඛම්භෙත්වා විහාරං පවිසිත්වා සඤ්ජාතසංවෙගො දිවාට්ඨානෙ නිසීදිත්වා තාවදෙව විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.15.48-52) –
gax:“සුමෙධස්ස <pb M=1.257/> භගවතො, ලොකජෙට්ඨස්ස තාදිනො।
gae:පල්ලඞ්කො හි මයා දින්නො, සඋත්තරසපච්ඡදො॥
gax:“සත්තරතනසම්පන්නො, පල්ලඞ්කො ආසි සො තදා।
gae:මම සඞ්කප්පමඤ්ඤාය, නිබ්බත්තති සදා මම॥
gax:“තිංසකප්පසහස්සම්හි, පල්ලඞ්කමදදිං තදා।
gae:දුග්ගතිං නාභිජානාමි, පල්ලඞ්කස්ස ඉදං ඵලං॥
gax:“වීසකප්පසහස්සම්හි, සුවණ්ණාභා තයො ජනා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො කිලෙසුප්පත්තිනිදස්සනෙන “කිලෙසෙ අජිගුච්ඡන්තස්ස නත්ථි වට්ටදුක්ඛතො සීසුක්ඛිපනං, අහං පන තෙ ජිගුච්ඡිමෙවා”ති දස්සෙන්තො –
gax:99:“සද්දං සුත්වා සති මුට්ඨා, පියං නිමිත්තං මනසිකරොතො।
gae:සාරත්තචිත්තො වෙදෙති, තඤ්ච අජ්ඣොස තිට්ඨති।
gae:තස්ස වඩ්ඪන්ති ආසවා, සංසාර උපගාමිනො”ති॥ – ගාථං අභාසි।
bod:තත්ථ <b>සද්ද</b>න්ති රජ්ජනීයං සද්දාරම්මණං, <b>සංසාරඋපගාමිනො</b>ති –
gax:“ඛන්ධානඤ්ච පටිපාටි, ධාතුආයතනාන ච।
gae:අබ්බොච්ඡින්නං වත්තමානා, සංසාරොති පවුච්චතී”ති॥ –
uni:එවං <pb V=1.221/> <pb P=1.216/> වුත්තසංසාරවට්ටකාරණං හුත්වා උපගමෙන්තීති සංසාරඋපගාමිනො, “සංසාරූපගාමිනො”ති වා පාඨො। සෙසං අනන්තරගාථාය වුත්තනයමෙව।
cen:උත්තියත්ථෙරගාථාවණ්ණනා නිට්ඨිතා।
sub:10:(දුතිය) දෙවසභත්ථෙරගාථාවණ්ණනා
bod:<b>සම්මප්පධානසම්පන්නො</b>ති <pb M=1.258/> ආයස්මතො දෙවසභත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො සිඛිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං සිඛිං භගවන්තං දිස්වා පසන්නමානසො බන්ධුජීවකපුප්ඵෙහි පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුස්මිං සක්යරාජකුලෙ නිබ්බත්ති, තස්ස <b>දෙවසභො</b>ති නාමං අහොසි। සො වයප්පත්තො චුම්බටකලහවූපසමනත්ථං සත්ථරි ආගතෙ බුද්ධානුභාවං දිස්වා පසන්නමානසො සරණෙසු පතිට්ඨිතො පුන නිග්රොධාරාමෙ සත්ථරි විහරන්තෙ සත්ථාරං උපසඞ්කමිත්වා පටිලද්ධසද්ධො පබ්බජිත්වා කතපුබ්බකිච්චො විපස්සනාය කම්මං කරොන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.1-6) –
gax:“චන්දංව විමලං සුද්ධං, විප්පසන්නමනාවිලං।
gae:නන්දීභවපරික්ඛීණං, තිණ්ණං ලොකෙ විසත්තිකං॥
gax:“නිබ්බාපයන්තං ජනතං, තිණ්ණං තාරයතං වරං।
gae:මුනිං වනම්හි ඣායන්තං, එකග්ගං සුසමාහිතං॥
gax:“බන්ධුජීවකපුප්ඵානි, ලගෙත්වා සුත්තකෙනහං।
gae:බුද්ධස්ස අභිරොපයිං, සිඛිනො ලොකබන්ධුනො॥
gax:“එකතිංසෙ ඉතො කප්පෙ, යං කම්මමකරිං තදා।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ඉතො සත්තමකෙ කප්පෙ, මනුජින්දො මහායසො।
gae:සමන්තචක්ඛුනාමාසි, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.222/> පන පත්වා අත්තනා අධිගතං විමුත්තිසුඛං නිස්සාය උප්පන්නපීතිසොමනස්සො උදානවසෙන –
gax:100:“සම්මප්පධානසම්පන්නො <pb M=1.259/>, සතිපට්ඨානගොචරො।
gae:විමුත්තිකුසුමසඤ්ඡන්නො, පරිනිබ්බිස්සත්යනාසවො”ති॥ – ගාථං අභාසි।
bod:තත්ථ <b>සම්මප්පධානසම්පන්නො</b>ති සම්පන්නචතුබ්බිධසම්මප්පධානො, තෙහි කත්තබ්බකිච්චං සම්පාදෙත්වා ඨිතොති අත්ථො। <b>සතිපට්ඨානගොචරො</b>ති කායානුපස්සනාදයො සතිපට්ඨානා ගොචරො <pb P=1.217/> පවත්තිට්ඨානං එතස්සාති සතිපට්ඨානගොචරො, චතූසු සතිපට්ඨානෙසු පතිට්ඨිතචිත්තොති අත්ථො। ගුණසොභෙන පරමසුගන්ධා විමුත්තියෙව කුසුමානි, තෙහි සබ්බසො සම්මදෙව සඤ්ඡන්නො විභූසිතො අලඞ්කතොති <b>විමුත්තිකුසුමසඤ්ඡන්නො। පරිනිබ්බිස්සත්යනාසවො</b>ති එවං සම්මා පටිපජ්ජන්තො භික්ඛු නචිරස්සෙව අනාසවො හුත්වා පරිනිබ්බිස්සති සඋපාදිසෙසාය අනුපාදිසෙසාය ච නිබ්බානධාතුයාති අත්ථො। ඉදමෙව ච ථෙරස්ස අඤ්ඤාබ්යාකරණං අහොසි।
cen:(දුතිය) දෙවසභත්ථෙරගාථාවණ්ණනා නිට්ඨිතා।
cen:දසමවග්ගවණ්ණනා නිට්ඨිතා।
tit:11:එකාදසමවග්ගො
sub:1:බෙලට්ඨානිකත්ථෙරගාථාවණ්ණනා
bod:<b>හිත්වා</b> <pb V=1.223/> <b>ගිහිත්තං අනවොසිතත්තො</b>තිආදිකා ආයස්මතො බෙලට්ඨානිකත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො ඉතො එකතිංසෙ කප්පෙ වෙස්සභුස්ස භගවතො කාලෙ බ්රාහ්මණකුලෙ නිබ්බත්තිත්වා වයප්පත්තො බ්රාහ්මණසිප්පෙසු නිප්ඵත්තිං ගන්ත්වා ඝරාවාසං පහාය ඉසිපබ්බජ්ජං පබ්බජිත්වා ඉසීහි පරිවුතො විචරන්තො එකදිවසං වෙස්සභුං භගවන්තං දිස්වා පීතිසොමනස්සජාතො සත්ථු ඤාණසම්පත්තිං නිස්සාය පසන්නමානසො ඤාණං උද්දිස්ස පුප්ඵෙහි පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තිත්වා <b>බෙලට්ඨානිකො</b>ති ලද්ධනාමො විඤ්ඤුතං <pb M=1.260/> පත්තො සත්ථු ධම්මදෙසනං සුත්වා පටිලද්ධසද්ධො පබ්බජිත්වා කම්මට්ඨානං ගහෙත්වා කොසලරට්ඨෙ අරඤ්ඤෙ විහරන්තො අලසො කායදළ්හිබහුලො ඵරුසවාචො අහොසි, සමණධම්මෙ චිත්තං න උප්පාදෙසි। අථ නං භගවා ඤාණපරිපාකං ඔලොකෙත්වා –
gax:101:“හිත්වා ගිහිත්තං අනවොසිතත්තො, මුඛනඞ්ගලී ඔදරිකො කුසීතො।
gae:මහාවරාහොව නිවාපපුට්ඨො, පුනප්පුනං ගබ්භමුපෙති මන්දො”ති॥ –
uni:ඉමාය <pb P=1.218/> ඔභාසගාථාය සංවෙජෙසි। සො සත්ථාරං පුරතො නිසින්නං විය දිස්වා තඤ්ච ගාථං සුත්වා සංවෙගජාතො ඤාණස්ස පරිපාකං ගතත්තා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.14.41-46) –
gax:“කණිකාරංව ජොතන්තං, නිසින්නං පබ්බතන්තරෙ।
gae:ඔභාසෙන්තං දිසා සබ්බා, ඔසධිං විය තාරකං॥
gax:“තයො මාණවකා ආසුං, සකෙ සිප්පෙ සුසික්ඛිතා।
gae:ඛාරිභාරං ගහෙත්වාන, අන්වෙන්ති මම පච්ඡතො॥
gax:“පුටකෙ සත්ත පුප්ඵානි, නික්ඛිත්තානි තපස්සිනා।
gae:ගහෙත්වා තානි ඤාණම්හි, වෙස්සභුස්සාභිරොපයිං॥
gax:“එකතිංසෙ <pb V=1.224/> ඉතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, ඤාණපූජායිදං ඵලං॥
gax:“එකූනතිංසකප්පම්හි, විපුලාභසනාමකො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සත්ථු ඔවාදං පටිපූජෙන්තො බ්යතිරෙකමුඛෙන ච අඤ්ඤං බ්යාකරොන්තො තමෙව ගාථං පච්චුදාහාසි।
bod:තත්ථ <pb M=1.261/> <b>හිත්වා ගිහිත්ත</b>න්ති ගහට්ඨභාවං පරිච්චජිත්වා පබ්බජිත්වාති අත්ථො। <b>අනවොසිතත්තො</b>ති අනුරූපං අවොසිතත්තො, යදත්ථං සාසනෙ පබ්බජන්තස්ස අනුරූපපරිඤ්ඤාදීනං අතීරිතත්තා අපරියොසිතභාවො අකතකරණීයොති අත්ථො। අථ වා <b>අනවොසිතත්තො</b>ති අනුඅවොසිතසභාවො, විසුද්ධීනං මග්ගානඤ්ච අනුපටිපාටියා වසිතබ්බවාසස්ස අකතාවී, දසසු අරියවාසෙසු අවුසිතවාති අත්ථො। මුඛසඞ්ඛාතං නඞ්ගලං ඉමස්ස අත්ථීති <b>මුඛනඞ්ගලී</b>। නඞ්ගලෙන විය පථවිං පරෙසු ඵරුසවාචප්පයොගෙන අත්තානං ඛනන්තොති අත්ථො। <b>ඔදරිකො</b>ති උදරෙ පසුතො උදරපොසනතප්පරො। <b>කුසීතො</b>ති අලසො, භාවනං අනනුයුඤ්ජන්තො। එවංභූතස්ස නිප්ඵත්තිං දස්සෙන්තො ආහ <b>“මහාවරාහොව නිවාපපුට්ඨො, පුනප්පුනං ගබ්භමුපෙති මන්දො”</b>ති। තස්සත්ථො හෙට්ඨා වුත්තොයෙව। එත්ථ ච යථා පබ්බජිත්වා අනවොසිතාදිසභාවතාය පුනප්පුනං ගබ්භමුපෙති මන්දො, න එවං මාදිසො පණ්ඩිතො। තබ්බිපරීතසභාවතාය පන සම්මාපටිපත්තියා මත්ථකං පාපිතත්තා පරිනිබ්බායතීති බ්යතිරෙකමුඛෙන අඤ්ඤං බ්යාකාසීති දට්ඨබ්බන්ති।
cen:බෙලට්ඨානිකත්ථෙරගාථාවණ්ණනා නිට්ඨිතා।
sub:2:සෙතුච්ඡත්ථෙරගාථාවණ්ණනා
bod:<b>මානෙන</b> <pb P=1.219/> <b>වඤ්චිතාසෙ</b>ති ආයස්මතො සෙතුච්ඡත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො තිස්සස්ස සම්මාසම්බුද්ධස්ස කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං තිස්සං භගවන්තං දිස්වා පසන්නමානසො සුමධුරං පනසඵලං අභිසඞ්ඛතං නාළිකෙරසාළවං අදාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං දෙවමනුස්සෙසු සංසරන්තො ඉමස්මිං බුද්ධුප්පාදෙ අඤ්ඤතරස්ස මණ්ඩලිකරඤ්ඤො <pb V=1.225/> පුත්තො හුත්වා නිබ්බත්ති, <b>සෙතුච්ඡො</b>තිස්ස නාමං අහොසි। සො පිතරි මතෙ රජ්ජෙ පතිට්ඨිතො උස්සාහසත්තීනං අභාවෙන රාජකිච්චානි විරාධෙන්තො රජ්ජං පරහත්ථගතං කත්වා දුක්ඛප්පත්තියා සංවෙගජාතො ජනපදචාරිකං චරන්තං භගවන්තං <pb M=1.262/> දිස්වා උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා පරිකම්මං කරොන්තො තදහෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.17.13-17) –
gax:“තිස්සස්ස ඛො භගවතො, පුබ්බෙ ඵලමදාසහං।
gae:නාළිකෙරඤ්ච පාදාසිං, ඛජ්ජකං අභිසම්මතං॥
gax:“බුද්ධස්ස තමහං දත්වා, තිස්සස්ස තු මහෙසිනො।
gae:මොදාමහං කාමකාමී, උපපජ්ජිං යමිච්ඡකං॥
gax:“ද්වෙනවුතෙ ඉතො කප්පෙ, යං දානමදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“ඉතො තෙරසකප්පම්හි, රාජා ඉන්දසමො අහු।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා කිලෙසෙ ගරහන්තො –
gax:102:“මානෙන වඤ්චිතාසෙ, සඞ්ඛාරෙසු සංකිලිස්සමානාසෙ।
gae:ලාභාලාභෙන මථිතා, සමාධිං නාධිගච්ඡන්තී”ති॥ – ගාථං අභාසි।
bod:තත්ථ <b>මානෙන වඤ්චිතාසෙ</b>ති “සෙය්යොහමස්මී”තිආදිනයප්පවත්තෙන මානෙන අත්තුක්කංසනපරවම්භනාදිවසෙන කුසලභණ්ඩච්ඡෙදනෙන විප්පලද්ධා। <b>සඞ්ඛාරෙසු සංකිලිස්සමානාසෙ</b>ති අජ්ඣත්තිකබාහිරෙසු චක්ඛාදීසු චෙව රූපාදීසු ච සඞ්ඛතධම්මෙසු සංකිලිස්සමානා, “එතං මම, එසොහමස්මි, එසො මෙ අත්තා”ති තංනිමිත්තං තණ්හාගාහාදිවසෙන සංකිලෙසං ආපජ්ජමානා। <b>ලාභාලාභෙන මථිතා</b>ති පත්තචීවරාදීනඤ්චෙව <pb P=1.220/> වත්ථාදීනඤ්ච ලාභෙන තෙසංයෙව ච අලාභෙන තංනිමිත්තං උප්පන්නෙහි අනුනයපටිඝෙහි මථිතා මද්දිතා අභිභූතා। නිදස්සනමත්තඤ්චෙතං අවසිට්ඨලොකධම්මානම්පෙත්ථ සඞ්ගහො දට්ඨබ්බො। <b>සමාධිං නාධිගච්ඡන්තී</b>ති තෙ එවරූපා පුග්ගලා සමාධිං සමථවිපස්සනාවසෙන චිත්තෙකග්ගතං කදාචිපි න වින්දන්ති න පටිලභන්ති න පාපුණන්ති සමාධිසංවත්තනිකානං ධම්මානං අභාවතො, ඉතරෙසඤ්ච භාවතො। ඉධාපි යථා මානාදීහි අභිභූතා <pb V=1.226/> අවිද්දසුනො සමාධිං <pb M=1.263/> නාධිගච්ඡන්ති, න එවං විද්දසුනො। තෙ පන මාදිසා තෙහි අනභිභූතා සමාධිං අධිගච්ඡන්තෙවාති බ්යතිරෙකමුඛෙන අඤ්ඤාබ්යාකරණන්ති වෙදිතබ්බං।
cen:සෙතුච්ඡත්ථෙරගාථාවණ්ණනා නිට්ඨිතා।
sub:3:බන්ධුරත්ථෙරගාථාවණ්ණනා
bod:<b>නාහං එතෙන අත්ථිකො</b>ති ආයස්මතො බන්ධුරත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො සිද්ධත්ථස්ස භගවතො කාලෙ අඤ්ඤතරස්ස රඤ්ඤො අන්තෙපුරෙ ගොපකො හුත්වා එකදිවසං භගවන්තං සපරිසං රාජඞ්ගණෙන ගච්ඡන්තං දිස්වා පසන්නචිත්තො කණවෙරපුප්ඵානි ගහෙත්වා සසඞ්ඝං ලොකනායකං පූජෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ සීලවතීනගරෙ සෙට්ඨිපුත්තො හුත්වා නිබ්බත්ති, <b>බන්ධුරො</b>තිස්ස නාමං අහොසි। සො විඤ්ඤුතං පත්තො කෙනචිදෙව කරණීයෙන සාවත්ථියං ගතො උපාසකෙහි සද්ධිං විහාරං ගතො සත්ථු ධම්මදෙසනං සුත්වා පටිලද්ධසද්ධො පබ්බජිත්වා ඤාණස්ස පරිපාකත්තා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.17.7-12) –
gax:“සිද්ධත්ථො නාම භගවා, ලොකජෙට්ඨො නරාසභො।
gae:පුරක්ඛතො සාවකෙහි, නගරං පටිපජ්ජථ॥
gax:“රඤ්ඤො අන්තෙපුරෙ ආසිං, ගොපකො අභිසම්මතො।
gae:පාසාදෙ උපවිට්ඨොහං, අද්දසං ලොකනායකං॥
gax:“කණවෙරං ගහෙත්වාන, භික්ඛුසඞ්ඝෙ සමොකිරිං।
gae:බුද්ධස්ස විසුං කත්වාන, තතො භිය්යො සමොකිරිං॥
gax:“චතුන්නවුතිතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“සත්තාසීතිම්හිතො <pb M=1.264/> කප්පෙ, චතුරාසුං මහිද්ධිකා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා කතඤ්ඤුභාවෙ ඨත්වා අත්තනො උපකාරස්ස රඤ්ඤො පච්චුපකාරං කාතුං සීලවතීනගරං ගන්ත්වා <pb P=1.221/> රඤ්ඤො ධම්මං දෙසෙන්තො සච්චානි පකාසෙසි। රාජා සච්චපරියොසානෙ සොතාපන්නො <pb V=1.227/> හුත්වා අත්තනො නගරෙ සුදස්සනං නාම මහන්තං විහාරං කාරෙත්වා ථෙරස්ස නිය්යාතෙසි। මහාලාභසක්කාරො අහොසි। ථෙරො විහාරං සබ්බඤ්ච ලාභසක්කාරං සඞ්ඝස්ස නිය්යාතෙත්වා සයං පුරිමනියාමෙනෙව පිණ්ඩාය චරිත්වා යාපෙන්තො කතිපාහං තත්ථ වසිත්වා සාවත්ථිං ගන්තුකාමො අහොසි। භික්ඛූ, “භන්තෙ, තුම්හෙ ඉධෙව වසථ, සචෙ පච්චයෙහි වෙකල්ලං, මයං තං පරිපූරෙස්සාමා”ති ආහංසු। ථෙරො, “න මය්හං, ආවුසො, උළාරෙහි පච්චයෙහි අත්ථො අත්ථි, ඉතරීතරෙහි පච්චයෙහි යාපෙමි, ධම්මරසෙනෙවම්හි තිත්තො”ති දස්සෙන්තො –
gax:103:“නාහං එතෙන අත්ථිකො, සුඛිතො ධම්මරසෙන තප්පිතො।
gae:පිත්වා රසග්ගමුත්තමං, න ච කාහාමි විසෙන සන්ථව”න්ති॥ –
uni:ගාථං අභාසි।
bod:තත්ථ <b>නාහං එතෙන අත්ථිකො</b>ති යෙන මං තුම්හෙ තප්පෙතුකාමා “පරිපූරෙස්සාමා”ති වදථ, එතෙන ආමිසලාභෙන පච්චයාමිසරසෙන නාහං අත්ථිකො, මය්හං එතෙන අත්ථො නත්ථි, සන්තුට්ඨි පරමං සුඛන්ති ඉතරීතරෙහෙව පච්චයෙහි යාපෙමීති අත්ථො। ඉදානි තෙන අනත්ථිකභාවෙ පධානකාරණං දස්සෙන්තො ආහ <b>“සුඛිතො ධම්මරසෙන තප්පිතො”</b>ති। සත්තතිංසබොධිපක්ඛියධම්මරසෙන චෙව නවවිධලොකුත්තරධම්මරසෙන ච තප්පිතො පීණිතො සුඛිතො උත්තමෙන සුඛෙන සුහිතොති අත්ථො। <b>පිත්වා රසග්ගමුත්තම</b>න්ති සබ්බරසෙසු අග්ගං සෙට්ඨං තතොයෙව උත්තමං යථාවුත්තං ධම්මරසං පිවිත්වා ඨිතො, තෙනාහ – “සබ්බරසං ධම්මරසො ජිනාතී”ති (ධ॰ ප॰ 354)। <b>න ච කාහාමි විසෙන සන්ථව</b>න්ති එවරූපං රසුත්තමං <pb M=1.265/> ධම්මරසං පිවිත්වා ඨිතො විසෙන විසසදිසෙන විසරසෙන සන්ථවං සංසග්ගං න කරිස්සාමි, තථාකරණස්ස කාරණං නත්ථීති අත්ථො।
cen:බන්ධුරත්ථෙරගාථාවණ්ණනා නිට්ඨිතා।
sub:4:ඛිතකත්ථෙරගාථාවණ්ණනා
bod:<b>ලහුකො</b> <pb P=1.222/> <b>වත මෙ කායො</b>ති ආයස්මතො ඛිතකත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො පදුමුත්තරස්ස භගවතො කාලෙ යක්ඛසෙනාපති හුත්වා නිබ්බත්තො එකදිවසං යක්ඛසමාගමෙ නිසින්නො සත්ථාරං අඤ්ඤතරස්මිං රුක්ඛමූලෙ නිසින්නං දිස්වා උපසඞ්කමිත්වා සත්ථාරං වන්දිත්වා එකමන්තං නිසීදි। තස්ස සත්ථා ධම්මං දෙසෙසි। සො ධම්මං සුත්වා උළාරං පීතිසොමනස්සං පවෙදෙන්තො අප්ඵොටෙන්තො උට්ඨහිත්වා සත්ථාරං වන්දිත්වා <pb V=1.228/> පදක්ඛිණං කත්වා පක්කාමි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්ති, <b>ඛිතකො</b>තිස්ස නාමං අහොසි। සො විඤ්ඤුතං පත්තො මහාමොග්ගල්ලානත්ථෙරස්ස මහිද්ධිකභාවං සුත්වා “ඉද්ධිමා භවිස්සාමී”ති පුබ්බහෙතුනා චොදියමානො පබ්බජිත්වා භගවතො සන්තිකෙ කම්මට්ඨානං ගහෙත්වා සමථවිපස්සනාසු කම්මං කරොන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.17.1-6) –
gax:“පදුමො නාම නාමෙන, ද්විපදින්දො නරාසභො।
gae:පවනා අභිනික්ඛම්ම, ධම්මං දෙසෙති චක්ඛුමා॥
gax:“යක්ඛානං සමයො ආසි, අවිදූරෙ මහෙසිනො।
gae:යෙන කිච්චෙන සම්පත්තා, අජ්ඣාපෙක්ඛිංසු තාවදෙ॥
gax:“බුද්ධස්ස ගිරමඤ්ඤාය, අමතස්ස ච දෙසනං।
gae:පසන්නචිත්තො සුමනො, අප්ඵොටෙත්වා උපට්ඨහිං॥
gax:“සුචිණ්ණස්ස ඵලං පස්ස, උපට්ඨානස්ස සත්ථුනො।
gae:තිංසකප්පසහස්සෙසු, දුග්ගතිං නුපපජ්ජහං॥
gax:“ඌනතිංසෙ <pb M=1.266/> කප්පසතෙ, සමලඞ්කතනාමකො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා සවිසෙසං ඉද්ධීසු වසීභාවෙන අනෙකවිහිතං ඉද්ධිවිධං පච්චනුභොන්තො ඉද්ධිපාටිහාරියෙන අනුසාසනීපාටිහාරියෙන ච සත්තානං අනුග්ගහං කරොන්තො විහරති। සො භික්ඛූහි, “කථං ත්වං, ආවුසො, ඉද්ධි වළඤ්ජෙසී”ති පුට්ඨො තමත්ථං ආචික්ඛන්තො –
gax:104:“ලහුකො වත මෙ කායො, ඵුට්ඨො ච පීතිසුඛෙන විපුලෙන।
gae:තූලමිව එරිතං මාලුතෙන, පිලවතීව මෙ කායො”ති॥ –
uni:ගාථං අභාසි। “උදානවසෙනා”තිපි වදන්තියෙව।
bod:තත්ථ <b>ලහුකො වත මෙ කායො</b>ති නීවරණාදිවික්ඛම්භනෙන චුද්දසවිධෙන චිත්තපරිදමනෙන චතුරිද්ධිපාදකභාවනාය සුට්ඨු චිණ්ණවසීභාවෙන ච මෙ රූපකායො සල්ලහුකො වත, යෙන දන්ධං මහාභූතපච්චයම්පි නාම ඉමං කරජකායං <pb P=1.223/> චිත්තවසෙන පරිණාමෙමීති අධිප්පායො। <b>ඵුට්ඨො ච පීතිසුඛෙන</b> <pb V=1.229/> <b>විපුලෙනා</b>ති සබ්බත්ථකමෙව ඵරන්තෙන මහතා උළාරෙන පීතිසහිතෙන සුඛෙන ඵුට්ඨො ච මෙ කායොති යොජනා। ඉදඤ්ච යථා කායො ලහුකො අහොසි, තං දස්සනත්ථං වුත්තං। සුඛසඤ්ඤොක්කමනෙන හි සද්ධිංයෙව ලහුසඤ්ඤොක්කමනං හොති। සුඛස්ස ඵරණඤ්චෙත්ථ තංසමුට්ඨානරූපවසෙන දට්ඨබ්බං කථං පන චතුත්ථජ්ඣානසමඞ්ගිනො පීතිසුඛඵරණං, සමතික්කන්තපීතිසුඛඤ්හි තන්ති චෙ? සච්චමෙතං, ඉදං පන න චතුත්ථජ්ඣානලක්ඛණවසෙන වුත්තං, අථ ඛො පුබ්බභාගවසෙන। “පීතිසුඛෙනා”ති පන පීතිසහිතසදිසෙන සුඛෙන, උපෙක්ඛා හි ඉධ සන්තසභාවතාය ඤාණවිසෙසයොගතො ච සුඛන්ති අධිප්පෙතං। තථා හි වුත්තං “සුඛසඤ්ඤඤ්ච ලහුසඤ්ඤඤ්ච ඔක්කමතී”ති (පටි॰ ම॰ 1.101)। පාදකජ්ඣානාරම්මණෙන රූපකායාරම්මණෙන වා ඉද්ධිචිත්තෙන සහජාතං සුඛසඤ්ඤඤ්ච ලහුසඤ්ඤඤ්ච ඔක්කමති පවිසති ඵුසති සම්පාපුණාතීති <pb M=1.267/> අයම්පි තත්ථ අත්ථො। තථා චාහ අට්ඨකථායං (පටි॰ ම॰ අට්ඨ॰ 2.3.12) – “සුඛසඤ්ඤා නාම උපෙක්ඛාසම්පයුත්තා සඤ්ඤා। උපෙක්ඛා හි සන්තං සුඛන්ති වුත්තං සායෙව සඤ්ඤා නීවරණෙහි චෙව විතක්කාදිපච්චනීකෙහි ච විමුත්තත්තා ලහුසඤ්ඤාතිපි වෙදිතබ්බා। තං ඔක්කන්තස්ස පනස්ස කරජකායොපි තූලපිචු විය සල්ලහුකො හොති। සො එවං වාතක්ඛිත්තතූලපිචුනො විය සල්ලහුකෙන දිස්සමානෙන කායෙන බ්රහ්මලොකං ගච්ඡතී”ති। තෙනාහ <b>“තූලමිව එරිතං මාලුතෙන, පිලවතීව මෙ කායො”</b>ති। තස්සත්ථො – යදාහං බ්රහ්මලොකං අඤ්ඤං වා ඉද්ධියා ගන්තුකාමො හොමි, තදා මාලුතෙන වායුනා එරිතං චිත්තං තූලපිචු විය ආකාසං ලඞ්ඝන්තොයෙව මෙ කායො හොතීති।
cen:ඛිතකත්ථෙරගාථාවණ්ණනා නිට්ඨිතා।
sub:5:මලිතවම්භත්ථෙරගාථාවණ්ණනා
bod:<b>උක්කණ්ඨිතො</b>ති <pb P=1.224/> ආයස්මතො මලිතවම්භත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ හිමවන්තතො අවිදූරෙ අඤ්ඤතරස්මිං ජාතස්සරෙ සකුණො හුත්වා නිබ්බත්ති, පදුමුත්තරො භගවා තං අනුග්ගණ්හන්තො තත්ථ ගන්ත්වා ජාතස්සරතීරෙ චඞ්කමති। සකුණො භගවන්තං දිස්වා පසන්නමානසො සරෙ කුමුදානි ගහෙත්වා භගවන්තං පූජෙසි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කුරුකච්ඡනගරෙ අඤ්ඤතරස්ස බ්රාහ්මණස්ස පුත්තො හුත්වා නිබ්බත්ති, <b>මලිතවම්භො</b>තිස්ස නාමං අහොසි। සො විඤ්ඤුතං පත්තො පච්ඡාභූමහාථෙරං උපසඞ්කමිත්වා තස්ස සන්තිකෙ ධම්මං සුත්වා පටිලද්ධසද්ධො පබ්බජිත්වා විපස්සනාය කම්මං කරොන්තො විහරති। තස්ස ච අයං සභාවො, යත්ථ භොජනසප්පායො දුල්ලභො, ඉතරෙ සුලභා, තතො න පක්කමති। යත්ථ පන භොජනසප්පායො සුලභො, ඉතරෙ දුල්ලභා, තත්ථ න වසති පක්කමතෙව। එවං විහරන්තො <pb V=1.230/> ච හෙතුසම්පන්නතාය මහාපුරිසජාතිකතාය ච නචිරස්සෙව විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.51-57) –
gax:“හිමවන්තස්සාවිදූරෙ <pb M=1.268/>, මහාජාතස්සරො අහු।
gae:පදුමුප්පලසඤ්ඡන්නො, පුණ්ඩරීකසමොත්ථටො॥
gax:“කුකුත්ථො නාම නාමෙන, තත්ථාසිං සකුණො තදා।
gae:සීලවා බුද්ධිසම්පන්නො, පුඤ්ඤාපුඤ්ඤෙසු කොවිදො॥
gax:“පදුමුත්තරො ලොකවිදූ, ආහුතීනං පටිග්ගහො।
gae:ජාතස්සරස්සාවිදූරෙ, සඤ්චරිත්ථ මහාමුනි॥
gax:“ජලජං කුමුදං ඡෙත්වා, උපනෙසිං මහෙසිනො।
gae:මම සඞ්කප්පමඤ්ඤාය, පටිග්ගහි මහාමුනි॥
gax:“තඤ්ච දානං දදිත්වාන, සුක්කමූලෙන චොදිතො।
gae:කප්පානං සතසහස්සං, දුග්ගතිං නුපපජ්ජහං॥
gax:“සොළසෙතො කප්පසතෙ, ආසුං වරුණනාමකා।
gae:අට්ඨ එතෙ ජනාධිපා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිං පච්චවෙක්ඛිත්වා උදානෙන්තො –
gax:105:“උක්කණ්ඨිතොපි න වසෙ, රමමානොපි පක්කමෙ।
gae:න ත්වෙවානත්ථසංහිතං, වසෙ වාසං විචක්ඛණො”ති॥ – ගාථං අභාසි।
bod:තත්ථ <b>උක්කණ්ඨිතොපි න වසෙ</b>ති යස්මිං ආවාසෙ වසන්තස්ස මෙ භොජනසප්පායාලාභෙන අධිකුසලෙසු ධම්මෙසු උක්කණ්ඨා අනභිරති උප්පජ්ජති, තත්ථ උක්කණ්ඨිතොපි වසාමියෙව ඉතරසප්පායලාභෙන න පක්කමෙ න පක්කමාමි। <b>න වසෙ</b>ති එත්ථ න-කාරෙනපි පක්කමෙතිපදං සම්බන්ධිතබ්බං। <b>රමමානොපි පක්කමෙ</b>ති යස්මිං <pb P=1.225/> පන ආවාසෙ වසන්තස්ස මෙ පච්චයවෙකල්ලාභාවෙන නත්ථි උක්කණ්ඨා, අඤ්ඤදත්ථු අභිරමාමි, එවං අභිරමමානොපි අවසෙසසප්පායාලාභෙන තතො පක්කමෙ, න වසෙය්යං। එවං පටිපජ්ජන්තොවාහං නචිරස්සෙව සකත්ථං පච්චුපාදින්ති। අයඤ්චෙත්ථ අත්තපටිපත්තිපච්චවෙක්ඛණායං යොජනා। පරස්ස ඔවාදදානෙ පන වසෙය්ය න පක්කමෙය්යාති විධානවසෙන <pb M=1.269/> යොජෙතබ්බං। <b>න ත්වෙවානත්ථසංහිතං, වසෙ වාසං විචක්ඛණො</b>ති යස්මිං ආවාසෙ පච්චයා සුලභා <pb V=1.231/>, සමණධම්මො න පාරිපූරිං ගච්ඡති, යස්මිඤ්ච ආවාසෙ පච්චයා දුල්ලභා, සමණධම්මොපි පාරිපූරිං න ගච්ඡති, එවරූපො ආවාසො ඉධ අනත්ථසංහිතො නාම අවඩ්ඪිසහිතොති කත්වා। එවරූපං වාසං විචක්ඛණො විඤ්ඤුජාතිකො සකත්ථං පරිපූරෙතුකාමො නත්වෙව වසෙය්ය। යත්ථ පන පඤ්චඞ්ගසමන්නාගතො ආවාසො ලබ්භති, සත්තපි සප්පායා ලබ්භන්ති, තත්ථෙව වසෙය්යාති අත්ථො।
cen:මලිතවම්භත්ථෙරගාථාවණ්ණනා නිට්ඨිතා।
sub:6:සුහෙමන්තත්ථෙරගාථාවණ්ණනා
bod:<b>සතලිඞ්ගස්ස අත්ථස්සා</b>ති ආයස්මතො සුහෙමන්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො ද්වානවුතෙ කප්පෙ තිස්සස්ස භගවතො කාලෙ වනචරො හුත්වා වනෙ වසති, තං අනුග්ගහිතුං භගවා අරඤ්ඤං පවිසිත්වා තස්ස ආසන්නෙ ඨානෙ අඤ්ඤතරස්මිං රුක්ඛමූලෙ නිසීදි। සො භගවන්තං දිස්වා පසන්නචිත්තො සුගන්ධානි පුන්නාගපුප්ඵානි ඔචිනිත්වා භගවන්තං පූජෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ පාරියන්තදෙසෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති, <b>සුහෙමන්තො</b>තිස්ස නාමං අහොසි। සො විඤ්ඤුතං පත්තො සඞ්කස්සනගරෙ මිගදායෙ විහරන්තං භගවන්තං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා තෙපිටකො හුත්වා විපස්සනං පට්ඨපෙත්වා නචිරස්සෙව ඡළභිඤ්ඤො <pb P=1.226/> පටිසම්භිදාපත්තො අහොසි। තෙන වුත්තං <b>අපදානෙ</b> (අප॰ ථෙර 1.16.46-50) –
gax:“කානනං වනමොගය්හ, වසාමි ලුද්දකො අහං।
gae:පුන්නාගං පුප්ඵිතං දිස්වා, බුද්ධසෙට්ඨං අනුස්සරිං॥
gax:“තං <pb M=1.270/> පුප්ඵං ඔචිනිත්වාන, සුගන්ධං ගන්ධිතං සුභං।
gae:ථූපං කරිත්වා පුලිනෙ, බුද්ධස්ස අභිරොපයිං॥
gax:“ද්වෙනවුතෙ ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“එකම්හි නවුතෙ කප්පෙ, එකො ආසිං තමොනුදො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං <pb V=1.232/> පන පත්වා එවං චින්තෙසි – “මයා ඛො යං සාවකෙන පත්තබ්බං, තං අනුප්පත්තං, යංනූනාහං ඉදානි භික්ඛූනං අනුග්ගහං කරෙය්ය”න්ති। එවං චින්තෙත්වා පභින්නපටිසම්භිදතාය අකිලාසුතාය ච අත්තනො සන්තිකං උපගතෙ භික්ඛූ යථාරහං ඔවදන්තො අනුසාසන්තො කඞ්ඛං ඡින්දන්තො ධම්මං කථෙන්තො කම්මට්ඨානං නිග්ගුම්බං නිජ්ජටං කත්වා ආචික්ඛන්තො විහරති। අථෙකදිවසං අත්තනො සන්තිකං උපගතානං භික්ඛූනං විඤ්ඤූනඤ්ච පුග්ගලානං විසෙසං ආචික්ඛන්තො –
gax:106:“සතලිඞ්ගස්ස අත්ථස්ස, සතලක්ඛණධාරිනො।
gae:එකඞ්ගදස්සී දුම්මෙධො, සතදස්සී ච පණ්ඩිතො”ති॥ – ගාථං අභාසි।
bod:තත්ථ <b>සතලිඞ්ගස්සා</b>ති ලීනමත්ථං ගමෙන්තීති ලිඞ්ගානි, අත්ථෙසු සද්දස්ස පවත්තිනිමිත්තානි, තානි පන සතං අනෙකානි ලිඞ්ගානි එතස්සාති සතලිඞ්ගො। අනෙකත්ථො හි ඉධ සතසද්දො, “සතං සහස්ස”න්තිආදීසු විය න සඞ්ඛ්යාවිසෙසත්ථො තස්ස සතලිඞ්ගස්ස। <b>අත්ථස්සා</b>ති ඤෙය්යස්ස, ඤෙය්යඤ්හි ඤාණෙන අරණීයතො “අත්ථො”ති වුච්චති। සො ච එකොපි අනෙකලිඞ්ගො, යථා “සක්කො පුරින්දදො මඝවා”ති, “පඤ්ඤා විජ්ජා මෙධා ඤාණ”න්ති ච। යෙන ලිඞ්ගෙන පවත්තිනිමිත්තෙන තාවතිංසාධිපතිම්හි ඉන්දසද්දො පවත්තො, න තෙන තත්ථ සක්කාදිසද්දා පවත්තා, අථ ඛො අඤ්ඤෙන। තථා යෙන සම්මාදිට්ඨිම්හි පඤ්ඤාසද්දො පවත්තො, න තෙන විජ්ජාදිසද්දා। තෙන වුත්තං “සතලිඞ්ගස්ස අත්ථස්සා”ති।
bod:<b>සතලක්ඛණධාරිනො</b>ති <pb M=1.271/> අනෙකලක්ඛණවතො। ලක්ඛීයති එතෙනාති ලක්ඛණං, පච්චයභාවිනො අත්ථස්ස අත්තනො ඵලං පටිච්ච පච්චයභාවො, තෙන හි සො අයං ඉමස්ස කාරණන්ති ලක්ඛීයති। සො ච එකස්සෙව අත්ථස්ස අනෙකප්පභෙදො උපලබ්භති <pb P=1.227/>, තෙනාහ “සතලක්ඛණධාරිනො”ති। අථ වා ලක්ඛීයන්තීති ලක්ඛණානි, තස්ස තස්ස අත්ථස්ස සඞ්ඛතතාදයො පකාරවිසෙසා තෙ පන අත්ථතො අවත්ථාවිසෙසා වෙදිතබ්බා। තෙ ච පන තෙසං අනිච්චතාදිසාමඤ්ඤලක්ඛණං ලිඞ්ගෙන්ති ඤාපෙන්තීති “ලිඞ්ගානී”ති ච වුච්චන්ති। තස්සිමෙ ආකාරා, යස්මා එකස්සාපි අත්ථස්ස අනෙකෙ උපලබ්භන්ති। තෙන වුත්තං “සතලිඞ්ගස්ස අත්ථස්ස, සතලක්ඛණධාරිනො”ති। තෙනාහ ආයස්මා ධම්මසෙනාපති – “සබ්බෙ ධම්මා සබ්බාකාරෙන බුද්ධස්ස භගවතො ඤාණමුඛෙ ආපාථං ආගච්ඡන්තී”ති (මහානි॰ 156; චූළනි॰ මොඝරාජමාණවපුච්ඡානිද්දෙස 85; පටි॰ ම॰ 3.5)।
bod:<b>එකඞ්ගදස්සී දුම්මෙධො</b>ති එවං අනෙකලිඞ්ගෙ අනෙකලක්ඛණෙ අත්ථෙ යො තත්ථ එකඞ්ගදස්සී අපුථුපඤ්ඤතාය එකලිඞ්ගමත්තං එකලක්ඛණමත්තඤ්ච දිස්වා අත්තනා දිට්ඨමෙව “ඉදමෙව සච්ච”න්ති අභිනිවිස්ස <pb V=1.233/> “මොඝමඤ්ඤ”න්ති ඉතරං පටික්ඛිපති, හත්ථිදස්සනකඅන්ධො විය එකඞ්ගගාහී <b>දුම්මෙධො</b> දුප්පඤ්ඤො තත්ථ විජ්ජමානානංයෙව පකාරවිසෙසානං අජානනතො මිච්ඡා අභිනිවිසනතො ච। <b>සතදස්සී ච පණ්ඩිතො</b>ති පණ්ඩිතො පන තත්ථ විජ්ජමානෙ අනෙකෙපි පකාරෙ අත්තනො පඤ්ඤාචක්ඛුනා සබ්බසො පස්සති। යො වා තත්ථ ලබ්භමානෙ අනෙකෙ පඤ්ඤාචක්ඛුනා අත්තනාපි පස්සති, අඤ්ඤෙසම්පි දස්සෙති පකාසෙති, සො <b>පණ්ඩිතො</b> විචක්ඛණො අත්ථෙසු කුසලො නාමාති। එවං ථෙරො උක්කංසගතං අත්තනො පටිසම්භිදාසම්පත්තිං භික්ඛූනං විභාවෙසි।
cen:සුහෙමන්තත්ථෙරගාථාවණ්ණනා නිට්ඨිතා।
sub:7:ධම්මසවත්ථෙරගාථාවණ්ණනා
bod:<b>පබ්බජිං</b> <pb M=1.272/> <b>තුලයිත්වානා</b>ති ආයස්මතො ධම්මසවත්ථෙරස්ස ගාථා। කා උප්පත්ති? අයං කිර පදුමුත්තරස්ස භගවතො කාලෙ සුවච්ඡො නාම බ්රාහ්මණො හුත්වා තිණ්ණං වෙදානං පාරගූ ඝරාවාසෙ දොසං <pb P=1.228/> දිස්වා තාපසපබ්බජ්ජං පබ්බජිත්වා අරඤ්ඤායතනෙ පබ්බතන්තරෙ අස්සමං කාරෙත්වා බහූහි තාපසෙහි සද්ධිං වසි। අථස්ස කුසලබීජං රොපෙතුකාමො පදුමුත්තරො භගවා අස්සමසමීපෙ ආකාසෙ ඨත්වා ඉද්ධිපාටිහාරියං දස්සෙසි। සො තං දිස්වා පසන්නමානසො පූජෙතුකාමො නාගපුප්ඵානි ඔචිනාපෙසි। සත්ථා, “අලං ඉමස්ස තාපසස්ස එත්තකං කුසලබීජ”න්ති පක්කාමි। සො පුප්ඵානි ගහෙත්වා සත්ථු ගමනමග්ගං ඔකිරිත්වා චිත්තං පසාදෙන්තො අඤ්ජලිං පග්ගය්හ අට්ඨාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ මගධරට්ඨෙ බ්රාහ්මණකුලෙ නිබ්බත්තිත්වා <b>ධම්මසවො</b>ති ලද්ධනාමො විඤ්ඤුතං පත්තො හෙතුසම්පත්තියා චොදියමානො ඝරාවාසෙ ආදීනවං පබ්බජ්ජාය ආනිසංසඤ්ච දිස්වා දක්ඛිණාගිරිස්මිං විහරන්තං භගවන්තං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා විපස්සනාය කම්මං කරොන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.39-45) –
gax:“සුවච්ඡො නාම නාමෙන, බ්රාහ්මණො මන්තපාරගූ।
gae:පුරක්ඛතො සසිස්සෙහි, වසතෙ පබ්බතන්තරෙ॥
gax:“පදුමුත්තරො නාම ජිනො, ආහුතීනං පටිග්ගහො।
gae:මමුද්ධරිතුකාමො සො, ආගච්ඡි මම සන්තිකං॥
gax:“වෙහාසම්හි චඞ්කමති, ධූපායති ජලතෙ තථා।
gae:හාසං මමං විදිත්වාන, පක්කාමි පාචිනාමුඛො॥
gax:“තඤ්ච <pb V=1.234/> අච්ඡරියං දිස්වා, අබ්භුතං ලොමහංසනං।
gae:නාගපුප්ඵං ගහෙත්වාන, ගතමග්ගම්හි ඔකිරිං॥
gax:“සතසහස්සිතො කප්පෙ, යං පුප්ඵං ඔකිරිං අහං।
gae:තෙන චිත්තප්පසාදෙන, දුග්ගතිං නුපපජ්ජහං॥
gax:“එකතිංසෙ <pb M=1.273/> කප්පසතෙ, රාජා ආසි මහාරහො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිං පච්චවෙක්ඛිත්වා සොමනස්සප්පත්තො උදානවසෙන –
gax:107:“පබ්බජිං තුලයිත්වාන, අගාරස්මානගාරියං।
gae:තිස්සො විජ්ජා අනුප්පත්තා, කතං බුද්ධස්ස සාසන”න්ති॥ – ගාථං අභාසි।
bod:තත්ථ <b>පබ්බජිං තුලයිත්වානා</b>ති “සම්බාධො ඝරාවාසො රජාපථො”තිආදිනා (දී॰ නි॰ 1.191; ම॰ නි॰ 2.10; සං॰ නි॰ 2.154) ඝරාවාසෙ, “අප්පස්සාදා කාමා බහුදුක්ඛා බහුපායාසා”තිආදිනා (පාචි॰ 417; ම॰ නි॰ 1.177) කාමෙසු ආදීනවං තප්පටිපක්ඛතො නෙක්ඛම්මෙ ච ආනිසංසං තුලභූතාය පඤ්ඤාය විචාරෙත්වා වීමංසිත්වාති අත්ථො। සෙසං හෙට්ඨා වුත්තනයමෙව। ඉදමෙව ච ථෙරස්ස අඤ්ඤාබ්යාකරණං අහොසීති।
cen:ධම්මසවත්ථෙරගාථාවණ්ණනා නිට්ඨිතා।
sub:8:ධම්මසවපිතුත්ථෙරගාථාවණ්ණනා
bod:<b>ස වීසවස්සසතිකො</b>ති <pb P=1.229/> ආයස්මතො ධම්මසවපිතුත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො බුද්ධසුඤ්ඤෙ ලොකෙ කුලගෙහෙ නිබ්බත්තිත්වා විඤ්ඤුතං පත්තො භූතගණෙ නාම පබ්බතෙ විහරන්තං පච්චෙකසම්බුද්ධං දිස්වා පසන්නමානසො තිණසූලපුප්ඵෙහි පූජං අකාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං සුගතීසුයෙව සංසරන්තො ඉමස්මිං බුද්ධුප්පාදෙ මගධරට්ඨෙ බ්රාහ්මණකුලෙ නිබ්බත්තිත්වා විඤ්ඤුතං පත්තො දාරපරිග්ගහං කත්වා ධම්මසවං නාම පුත්තං ලභිත්වා තස්මිං පබ්බජිතෙ සයම්පි වීසවස්සසතිකො හුත්වා, “මම පුත්තො තාව තරුණො පබ්බජි <pb M=1.274/>, අථ කස්මා නාහං <pb V=1.235/> පබ්බජිස්සාමී”ති සඤ්ජාතසංවෙගො සත්ථු සන්තිකං ගන්ත්වා ධම්මං සුත්වා පබ්බජිත්වා විපස්සනං පට්ඨපෙත්වා නචිරස්සෙව අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 1.16.35-38) –
gax:“හිමවන්තස්සාවිදූරෙ, භූතගණො නාම පබ්බතො।
gae:වසතෙකො ජිනො තත්ථ, සයම්භූ ලොකනිස්සටො॥
gax:“තිණසූලං ගහෙත්වාන, බුද්ධස්ස අභිරොපයිං।
gae:එකූනසතසහස්සං, කප්පං න විනිපාතිකො॥
gax:“ඉතො එකාදසෙ කප්පෙ, එකොසිං ධරණීරුහො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිං පච්චවෙක්ඛිත්වා සඤ්ජාතසොමනස්සො උදානෙන්තො –
gax:108:“ස වීසවස්සසතිකො, පබ්බජිං අනගාරියං।
gae:තිස්සො විජ්ජා අනුප්පත්තා, කතං බුද්ධස්ස සාසන”න්ති॥ – ගාථං අභාසි।
bod:තත්ථ <b>ස වීසවස්සසතිකො</b>ති සො වීසංවස්සසතිකො, සො අහං ජාතියා වීසාධිකවස්සසතිකො සමානො। <b>පබ්බජි</b>න්ති පබ්බජ්ජං උපගච්ඡිං। සෙසං වුත්තනයමෙව। ඉදමෙව ච ඉමස්ස ථෙරස්ස අඤ්ඤාබ්යාකරණං අහොසි।
cen:ධම්මසවපිතුත්ථෙරගාථාවණ්ණනා නිට්ඨිතා।
sub:9:සඞ්ඝරක්ඛිතත්ථෙරගාථාවණ්ණනා
bod:<b>න නූනායං පරමහිතානුකම්පිනො</b>ති ආයස්මතො සඞ්ඝරක්ඛිතත්ථෙරස්ස ගාථා। කා උප්පත්ති? සොපි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො ඉතො චතුනවුතෙ කප්පෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං පබ්බතපාදෙ <pb P=1.230/> වසන්තෙ සත්ත පච්චෙකසම්බුද්ධෙ <pb M=1.275/> දිස්වා පසන්නමානසො කදම්බපුප්ඵානි ගහෙත්වා පූජෙසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා සුගතීසුයෙව සංසරන්තො ඉමස්මිං බුද්ධුප්පාදෙ සාවත්ථියං ඉබ්භකුලෙ නිබ්බත්ති, තස්ස <b>සඞ්ඝරක්ඛිතො</b>ති නාමං අහොසි। සො විඤ්ඤුතං පත්තො පටිලද්ධසද්ධො පබ්බජිත්වා කම්මට්ඨානං ගහෙත්වා <pb V=1.236/> අඤ්ඤතරං භික්ඛුං සහායං කත්වා අරඤ්ඤෙ විහරති। ථෙරස්ස වසනට්ඨානතො අවිදූරෙ වනගුම්බෙ එකා මිගී විජායිත්වා තරුණං ඡාපං රක්ඛන්තී ඡාතජ්ඣත්තාපි පුත්තසිනෙහෙන දූරෙ ගොචරාය න ගච්ඡති, ආසන්නෙ ච තිණොදකස්ස අලාභෙන කිලමති। තං දිස්වා ථෙරො, “අහො වතායං ලොකො තණ්හාබන්ධනබද්ධො මහාදුක්ඛං අනුභවති, න තං ඡින්දිතුං සක්කොතී”ති සංවෙගජාතො තමෙව අඞ්කුසං කත්වා විපස්සනං වඩ්ඪෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.30-34) –
gax:“හිමවන්තස්සාවිදූරෙ, කුක්කුටො නාම පබ්බතො।
gae:තම්හි පබ්බතපාදම්හි, සත්ත බුද්ධා වසන්ති තෙ॥
gax:“කදම්බං පුප්ඵිතං දිස්වා, දීපරාජංව උග්ගතං।
gae:උභො හත්ථෙහි පග්ගය්හ, සත්ත බුද්ධෙ සමොකිරිං॥
gax:“චතුන්නවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ද්වෙනවුතෙ ඉතො කප්පෙ, සත්තාසුං පුප්ඵනාමකා।
gae:සත්තරතනසම්පන්නා, චක්කවත්තී මහබ්බලා॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො දුතියකං භික්ඛුං මිච්ඡාවිතක්කබහුලං විහරන්තං ඤත්වා තමෙව මිගිං උපමං කරිත්වා තං ඔවදන්තො –
gax:109:“න නූනායං පරමහිතානුකම්පිනො, රහොගතො අනුවිගණෙති සාසනං।
gae:තථාහයං විහරති පාකතින්ද්රියො, මිගී යථා තරුණජාතිකා වනෙ”ති॥ –
uni:ගාථං අභාසි।
bod:තත්ථ <pb M=1.276/> <b>න නූනාය</b>න්ති <b>න</b>-ඉති පටිසෙධෙ නිපාතො। <b>නූනා</b>ති පරිවිතක්කෙ। නූන අයන්ති පදච්ඡෙදො। <b>පරමහිතානුකම්පිනො</b>ති පරමං අතිවිය, පරමෙන වා අනුත්තරෙන හිතෙන සත්තෙ අනුකම්පනසීලස්ස භගවතො। <b>රහොගතො</b>ති රහසි ගතො, සුඤ්ඤාගාරගතො කායවිවෙකයුත්තොති අත්ථො। <b>අනුවිගණෙතී</b>ති එත්ථ “න නූනා”ති පදද්වයං ආනෙත්වා සම්බන්ධිතබ්බං “නානුවිගණෙති නූනා”ති, න චින්තෙසි මඤ්ඤෙ, “නානුයුඤ්ජතී”ති තක්කෙමීති අත්ථො। <b>සාසන</b>න්ති පටිපත්තිසාසනං, චතුසච්චකම්මට්ඨානභාවනන්ති අධිප්පායො <pb P=1.231/>। <b>තථා හී</b>ති තෙනෙව කාරණෙන, සත්ථු සාසනස්ස අනනුයුඤ්ජනතො එව। <b>අය</b>න්ති අයං භික්ඛු। <b>පාකතින්ද්රියො</b>ති මනච්ඡට්ඨානං ඉන්ද්රියානං යථාසකං විසයෙසු විස්සජ්ජනතො සභාවභූතඉන්ද්රියො <pb V=1.237/>, අසංවුතචක්ඛුද්වාරාදිකොති අත්ථො। යස්ස තණ්හාසඞ්ගස්ස අච්ඡින්නතාය සො භික්ඛු පාකතින්ද්රියො විහරති, තස්ස උපමං දස්සෙන්තො <b>“මිගී යථා තරුණජාතිකා වනෙ”</b>ති ආහ। යථා අයං තරුණසභාවා මිගී පුත්තස්නෙහස්ස අච්ඡින්නතාය වනෙ දුක්ඛං අනුභවති, න තං අතිවත්තති, එවමයම්පි භික්ඛු සඞ්ගස්ස අච්ඡින්නතාය පාකතින්ද්රියො විහරන්තො වට්ටදුක්ඛං නාතිවත්තතීති අධිප්පායො। “තරුණවිජාතිකා”ති වා පාඨො। අභිනවප්පසුතා බාලවච්ඡාති අත්ථො। තං සුත්වා සො භික්ඛු සඤ්ජාතසංවෙගො විපස්සනං වඩ්ඪෙත්වා නචිරස්සෙව අරහත්තං පාපුණි।
cen:සඞ්ඝරක්ඛිතත්ථෙරගාථාවණ්ණනා නිට්ඨිතා।
sub:10:උසභත්ථෙරගාථාවණ්ණනා
bod:<b>නගා නගග්ගෙසු සුසංවිරූළ්හා</b>ති ආයස්මතො උසභත්ථෙරස්ස ගාථා। කා උප්පති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයානි පුඤ්ඤානි කරොන්තො ඉතො එකතිංසෙ කප්පෙ සිඛිස්ස භගවතො කාලෙ දෙවපුත්තො හුත්වා නිබ්බත්තො එකදිවසං සත්ථාරං දිස්වා පසන්නමානසො දිබ්බපුප්ඵෙහි පූජං අකාසි। සා පුප්ඵපූජා සත්තාහං පුප්ඵමණ්ඩපාකාරෙන අට්ඨාසි। දෙවමනුස්සානං මහාසමාගමො අහොසි। සො <pb M=1.277/> තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ කොසලරට්ඨෙ ඉබ්භකුලෙ නිබ්බත්ති, තස්ස <b>උසභො</b>ති නාමං අහොසි। සො විඤ්ඤුතං පත්තො ජෙතවනපටිග්ගහණෙ සත්ථරි ලද්ධප්පසාදො පබ්බජිත්වා කතපුබ්බකිච්චො අරඤ්ඤෙ පබ්බතපාදෙ විහරති। තෙන ච සමයෙන පාවුසකාලමෙඝෙ අභිප්පවුට්ඨෙ පබ්බතසිඛරෙසු රුක්ඛගච්ඡලතාය ඝනපණ්ණසණ්ඩිනො හොන්ති <pb P=1.232/>। අථෙකදිවසං ථෙරො ලෙණතො නික්ඛමිත්වා තං වනරාමණෙය්යකං පබ්බතරාමණෙය්යකඤ්ච දිස්වා යොනිසොමනසිකාරවසෙන “ඉමෙපි නාම රුක්ඛාදයො අචෙතනා උතුසම්පත්තියා වඩ්ඪිං පාපුණන්ති, අථ කස්මා නාහං උතුසප්පායං ලභිත්වා ගුණෙහි වඩ්ඪිං පාපුණිස්සාමී”ති චින්තෙන්තො –
gax:110:“නගා නගග්ගෙසු සුසංවිරූළ්හා, උදග්ගමෙඝෙන නවෙන සිත්තා।
gae:විවෙකකාමස්ස අරඤ්ඤසඤ්ඤිනො, ජනෙති භිය්යො උසභස්ස කල්යත”න්ති॥ –
uni:ගාථං අභාසි।
bod:තත්ථ <b>නගා</b>ති රුක්ඛා, “නාගා”ති කෙචි වදන්ති, නාගරුක්ඛාති අත්ථො। <b>නගග්ගෙසූ</b>ති පබ්බතසිඛරෙසු। <b>සුසංවිරූළ්හා</b>ති සුට්ඨු සමන්තතො විරූළ්හමූලා හුත්වා පරිතො උපරි ච සම්මදෙව සඤ්ජාතසාඛග්ගපල්ලවප්පසාඛාති <pb V=1.238/> අත්ථො। <b>උදග්ගමෙඝෙන නවෙන සිත්තා</b>ති පඨමුප්පන්නෙන උළාරෙන මහතා පාවුසමෙඝෙන අභිප්පවුට්ඨා। <b>විවෙකකාමස්සා</b>ති කිලෙසවිවිත්තං චිත්තවිවෙකං ඉච්ඡන්තස්ස, අරඤ්ඤවාසෙන තාව කායවිවෙකො ලද්ධො, ඉදානි උපධිවිවෙකාධිගමස්ස නිස්සයභූතො චිත්තවිවෙකො ලද්ධබ්බොති තං පත්ථයමානස්ස, ජාගරියං අනුයුඤ්ජන්තස්සාති අත්ථො, තෙනාහ <b>“අරඤ්ඤසඤ්ඤිනො”</b>ති। අරඤ්ඤවාසො නාම සත්ථාරා වණ්ණිතො ථොමිතො। සො ච ඛො යාවදෙව සමථවිපස්සනාභාවනාපාරිපූරියා, තස්මා සා මයා හත්ථගතා කාතබ්බාති එවං අරඤ්ඤගතසඤ්ඤිනො නෙක්ඛම්මසඞ්කප්පබහුලස්සාති අත්ථො। <b>ජනෙතී</b>ති උප්පාදෙන්ති, පුථුත්තෙ <pb M=1.278/> හි ඉදං එකවචනං। කෙචි පන “ජනෙන්තී”ති පඨන්ති। <b>භිය්යො</b>ති උපරූපරි। <b>උසභස්සා</b>ති අත්තානමෙව පරං විය වදති। <b>කල්යත</b>න්ති කල්යභාවං චිත්තස්ස කම්මඤ්ඤතං භාවනායොග්යතං। ස්වායමත්ථො හෙට්ඨා වුත්තොයෙව। එවං ථෙරො ඉමං ගාථං වදන්තොයෙව විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.25-29) –
gax:“දෙවපුත්තො <pb P=1.233/> අහං සන්තො, පූජයිං සිඛිනායකං।
gae:මන්දාරවෙන පුප්ඵෙන, බුද්ධස්ස අභිරොපයිං॥
gax:“සත්තාහං ඡදනං ආසි, දිබ්බං මාලං තථාගතෙ।
gae:සබ්බෙ ජනා සමාගන්ත්වා, නමස්සිංසු තථාගතං॥
gax:“එකතිංසෙ ඉතො කප්පෙ, යං පුප්ඵමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ඉතො ච දසමෙ කප්පෙ, රාජාහොසිං ජුතින්ධරො।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අයමෙව ච ථෙරස්ස අඤ්ඤාබ්යාකරණගාථා අහොසීති।
cen:උසභත්ථෙරගාථාවණ්ණනා නිට්ඨිතා।
cen:එකාදසමවග්ගවණ්ණනා නිට්ඨිතා।
tit:12:ද්වාදසමවග්ගො
sub:1:ජෙන්තත්ථෙරගාථාවණ්ණනා
bod:<b>දුප්පබ්බජ්ජං</b> <pb V=1.239/> <b>වෙ දුරධිවාසා ගෙහා</b>ති ආයස්මතො ජෙන්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලං උපචිනන්තො සිඛිස්ස භගවතො කාලෙ දෙවපුත්තො හුත්වා නිබ්බත්ති। සො එකදිවසං සත්ථාරං දිස්වා පසන්නචිත්තො කිංකිරාතපුප්ඵෙහි පූජං අකාසි। සො තෙන පුඤ්ඤකම්මෙන දෙවමනුස්සෙසු සංසරන්තො <pb M=1.279/> ඉමස්මිං බුද්ධුප්පාදෙ මගධරට්ඨෙ ජෙන්තගාමෙ එකස්ස මණ්ඩලිකරාජස්ස පුත්තො හුත්වා නිබ්බත්ති, <b>ජෙන්තො</b>තිස්ස නාමං අහොසි। සො විඤ්ඤුතං පත්තො දහරකාලෙයෙව හෙතුසම්පත්තියා චොදියමානො පබ්බජ්ජානින්නමානසො හුත්වා පුන චින්තෙසි – “පබ්බජ්ජා නාම දුක්කරා, ඝරාපි දුරාවාසා, ධම්මො ච ගම්භීරො, භොගා ච දුරධිගමා, කිං නු ඛො කත්තබ්බ”න්ති එවං පන චින්තාබහුලො හුත්වා විචරන්තො එකදිවසං සත්ථු සන්තිකං ගන්ත්වා ධම්මං සුණි। සුතකාලතො පට්ඨාය පබ්බජ්ජාභිරතො හුත්වා සත්ථු සන්තිකෙ පබ්බජිත්වා කම්මට්ඨානං ගහෙත්වා විපස්සනං වඩ්ඪෙත්වා සුඛාය පටිපදාය ඛිප්පාභිඤ්ඤාය අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 1.16.21-24) –
gax:“දෙවපුත්තො අහං සන්තො, පූජයිං සිඛිනායකං।
gae:කක්කාරුපුප්ඵං පග්ගය්හ, බුද්ධස්ස අභිරොපයිං॥
gax:“එකතිංසෙ ඉතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“ඉතො ච නවමෙ කප්පෙ, රාජා සත්තුත්තමො අහුං।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිං පච්චවෙක්ඛන්තො, “අසක්ඛිං වතාහං ආදිතො මය්හං උප්පන්නවිතක්කං ඡින්දිතු”න්ති සොමනස්සජාතො <pb P=1.234/> විතක්කස්ස උප්පන්නාකාරං තස්ස ච සම්මදෙව ඡින්නතං දස්සෙන්තො –
gax:111:“දුප්පබ්බජ්ජං <pb V=1.240/> වෙ දුරධිවාසා ගෙහා, ධම්මො ගම්භීරො දුරධිගමා භොගා।
gae:කිච්ඡා වුත්ති නො ඉතරීතරෙනෙව, යුත්තං චින්තෙතුං සතතමනිච්චත”න්ති॥ –
uni:ගාථං අභාසි।
bod:තත්ථ <b>දුප්පබ්බජ්ජ</b>න්ති අප්පං වා මහන්තං වා භොගක්ඛන්ධඤ්චෙව ඤාතිපරිවට්ටඤ්ච පහාය ඉමස්මිං සාසනෙ උරං දත්වා පබ්බජනස්ස දුක්කරත්තා දුක්ඛං පබ්බජනං, දුක්කරා පබ්බජ්ජාති දුප්පබ්බජ්ජං। <b>වෙ</b>ති නිපාතමත්තං, දළ්හත්ථො වා “පබ්බජ්ජා දුක්ඛා”ති <pb M=1.280/>। ගෙහඤ්චෙ ආවසෙය්යං, <b>දුරධිවාසා ගෙහා,</b> යස්මා ගෙහං අධිවසන්තෙන රඤ්ඤා රාජකිච්චං, ඉස්සරෙන ඉස්සරකිච්චං, ගහපතිනා ගහපතිකිච්චං කත්තබ්බං හොති, පරිජනො චෙව සමණබ්රාහ්මණා ච සඞ්ගහෙතබ්බා, තස්මිං තස්මිඤ්ච කත්තබ්බෙ කරියමානෙපි ඝරාවාසො ඡිද්දඝටො විය මහාසමුද්දො විය ච දුප්පූරො, තස්මා ගෙහා නාමෙතෙ අධිවසිතුං ආවසිතුං දුක්ඛා දුක්කරාති කත්වා දුරධිවාසා දුරාවාසාති। පබ්බජ්ජඤ්චෙ අනුතිට්ඨෙය්යං <b>ධම්මො ගම්භීරො,</b> යදත්ථා පබ්බජ්ජා, සො පබ්බජිතෙන අධිගන්තබ්බො පටිවෙධසද්ධම්මො ගම්භීරො, ගම්භීරඤාණගොචරත්තා දුද්දසො, දුප්පටිවිජ්ඣො ධම්මස්ස ගම්භීරභාවෙන දුප්පටිවිජ්ඣත්තා। ගෙහඤ්චෙ ආවසෙය්යං, <b>දුරධිගමා භොගා</b> යෙහි විනා න සක්කා ගෙහං ආවසිතුං, තෙ භොගා දුක්ඛෙන කසිරෙන අධිගන්තබ්බතාය දුරධිගමා। එවං සන්තෙ ඝරාවාසං පහාය පබ්බජ්ජංයෙව අනුතිට්ඨෙය්යං, එවම්පි <b>කිච්ඡා වුත්ති නො ඉතරීතරෙන ඉධ</b> ඉමස්මිං බුද්ධසාසනෙ ඉතරීතරෙන යථාලද්ධෙන පච්චයෙන අම්හාකං වුත්ති ජීවිකා කිච්ඡා දුක්ඛා, ඝරාවාසානං දුරධිවාසතාය භොගානඤ්ච දුරධිගමතාය ගෙහෙ ඉතරීතරෙන පච්චයෙන යාපෙතබ්බතාය කිච්ඡා කසිරා වුත්ති අම්හාකං, තත්ථ කිං කාතුං වට්ටතීති? <b>යුත්තං චින්තෙතුං සතතමනිච්චතං</b> සකලං දිවසං පුබ්බරත්තාපරරත්තඤ්ච තෙභූමකධම්මජාතං අනිච්චතන්ති, තතො උප්පාදවයවන්තතො ආදිඅන්තවන්තතො <pb P=1.235/> තාවකාලිකතො ච න නිච්චන්ති “අනිච්ච”න්ති චින්තෙතුං විපස්සිතුං යුත්තං। අනිච්චානුපස්සනාය සිද්ධාය ඉතරානුපස්සනා සුඛෙනෙව සිජ්ඣන්තීති අනිච්චානුපස්සනාව එත්ථ වුත්තා, අනිච්චස්ස දුක්ඛානත්තතානං අබ්යභිචරණතො සාසනිකස්ස සුඛග්ගහණතො ච। තෙනාහ – “යදනිච්චං තං දුක්ඛං, යං දුක්ඛං තදනත්තා”ති (සං॰ නි॰ 3.15), “යං කිඤ්චි සමුදයධම්මං, සබ්බං තං නිරොධධම්මං” (මහාව॰ 16; දී॰ නි॰ 2.371; සං॰ නි॰ 5.1081), “වයධම්මා සඞ්ඛාරා”ති (දී॰ නි॰ 2.218) ච තදමිනා එවං අඤ්ඤමඤ්ඤං පටිපක්ඛවසෙන අපරාපරං උප්පන්නෙ විතක්කෙ නිග්ගහෙත්වා අනිච්චතාමුඛෙන විපස්සනං ආරභිත්වා ඉදානි කතකිච්චො ජාතොති දස්සෙති। තෙන වුත්තං “අත්තනො පටිපත්ති”න්තිආදි। ඉදමෙව ථෙරස්ස අඤ්ඤාබ්යාකරණං අහොසි।
cen:ජෙන්තත්ථෙරගාථාවණ්ණනා නිට්ඨිතා।
sub:2:වච්ඡගොත්තත්ථෙරගාථාවණ්ණනා
bod:<b>තෙවිජ්ජොහං</b> <pb M=1.281/> <pb V=1.241/> <b>මහාඣායී</b>ති ආයස්මතො වච්ඡගොත්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලබීජං රොපෙන්තො විපස්සිස්ස භගවතො කාලෙ බන්ධුමතීනගරෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං රඤ්ඤා නාගරෙහි ච සද්ධිං බුද්ධපූජං කත්වා තතො පරං දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති, තස්ස වච්ඡගොත්තතාය <b>වච්ඡගොත්තො</b>ත්වෙව සමඤ්ඤා අහොසි। සො විඤ්ඤුතං පත්වා බ්රාහ්මණවිජ්ජාසු නිප්ඵත්තිං ගතො විමුත්තිං ගවෙසන්තො තත්ථ සාරං අදිස්වා පරිබ්බාජකපබ්බජ්ජං පබ්බජිත්වා විචරන්තො සත්ථාරං උපසඞ්කමිත්වා පඤ්හං පුච්ඡිත්වා තස්මිං විස්සජ්ජිතෙ පසන්නමානසො සත්ථු සන්තිකෙ පබ්බජිත්වා විපස්සනාය කම්මං කරොන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 1.16.15-20) –
gax:“උදෙන්තං <pb P=1.236/> සතරංසිංව, පීතරංසිංව භාණුමං।
gae:පන්නරසෙ යථා චන්දං, නිය්යන්තං ලොකනායකං॥
gax:“අට්ඨසට්ඨිසහස්සානි, සබ්බෙ ඛීණාසවා අහුං।
gae:පරිවාරිංසු සම්බුද්ධං, ද්විපදින්දං නරාසභං॥
gax:“සම්මජ්ජිත්වාන තං වීථිං, නිය්යන්තෙ ලොකනායකෙ।
gae:උස්සාපෙසිං ධජං තත්ථ, විප්පසන්නෙන චෙතසා॥
gax:“එකනවුතිතො කප්පෙ, යං ධජං අභිරොපයිං।
gae:දුග්ගතිං නාභිජානාමි, ධජදානස්සිදං ඵලං॥
gax:“ඉතො චතුත්ථකෙ කප්පෙ, රාජාහොසිං මහබ්බලො।
gae:සබ්බාකාරෙන සම්පන්නො, සුධජො ඉති විස්සුතො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො පන හුත්වා අත්තනො පටිපත්තිං පච්චවෙක්ඛිත්වා සොමනස්සජාතො උදානවසෙන –
gax:112:“තෙවිජ්ජොහං <pb M=1.282/> මහාඣායී, චෙතොසමථකොවිදො।
gae:සදත්ථො මෙ අනුප්පත්තො, කතං බුද්ධස්ස සාසන”න්ති॥ – ගාථං අභාසි।
bod:තත්ථ <pb V=1.242/> <b>තෙවිජ්ජොහ</b>න්ති යදිපි මං පුබ්බෙ තිණ්ණං වෙදානං පාරං ගතත්තා “බ්රාහ්මණො තෙවිජ්ජො”ති සඤ්ජානන්ති, තං පන සමඤ්ඤාමත්තං වෙදෙසු විජ්ජාකිච්චස්ස අභාවතො। ඉදානි පන පුබ්බෙනිවාසඤාණාදීනං තිස්සන්නං විජ්ජානං අධිගතත්තා පරමත්ථතො තෙවිජ්ජො අහං, මහන්තස්ස අනවසෙසස්ස සමුදයපක්ඛියස්ස කිලෙසගණස්ස ඣාපනතො, මහන්තෙන මග්ගඵලඣානෙන මහන්තස්ස උළාරස්ස පණීතස්ස නිබ්බානස්ස ඣායනතො ච <b>මහාඣායී। චෙතොසමථකොවිදො</b>ති චිත්තසඞ්ඛොභකරානං සංකිලෙසධම්මානං වූපසමනෙන චෙතසො සමාදහනෙ කුසලො। එතෙන තෙවිජ්ජභාවස්ස කාරණමාහ। සමාධිකොසල්ලසහිතෙන හි ආසවක්ඛයෙන තෙවිජ්ජතා, න කෙවලෙන। <b>සදත්ථො</b>ති සකත්ථො ක-කාරස්සායං ද-කාරො කතො “අනුප්පත්තසදත්ථො”තිආදීසු (ම॰ නි॰ 1.9; අ॰ නි॰ 3.38) විය। “සදත්ථො”ති ච අරහත්තං වෙදිතබ්බං। තඤ්හි අත්තපටිබන්ධට්ඨෙන අත්තානං අවිජහනට්ඨෙන අත්තනො පරමත්ථට්ඨෙන අත්තනො අත්ථත්තා “සකත්ථො”ති වුච්චති। ස්වායං සදත්ථො <b>මෙ</b> මයා <b>අනුප්පත්තො</b> අධිගතො। එතෙන යථාවුත්තං මහාඣායිභාවං සිඛාපත්තං කත්වා දස්සෙති। සෙසං වුත්තනයමෙව।
cen:වච්ඡගොත්තත්ථෙරගාථාවණ්ණනා නිට්ඨිතා।
sub:3:වනවච්ඡත්ථෙරගාථාවණ්ණනා
bod:<b>අච්ඡොදිකා පුථුසිලා</b>ති ආයස්මතො වනවච්ඡත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං කුසලබීජං රොපෙන්තො විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො පරස්ස කම්මං <pb P=1.237/> කත්වා ජීවන්තො කස්සචි අපරාධං කත්වා මරණභයෙන තජ්ජිතො පලායන්තො අන්තරාමග්ගෙ බොධිරුක්ඛං <pb M=1.283/> දිස්වා පසන්නමානසො තස්ස මූලං සම්මජ්ජිත්වා පිණ්ඩිබන්ධෙහි අසොකපුප්ඵෙහි පූජං කත්වා වන්දිත්වා බොධිං අභිමුඛො නමස්සමානො පල්ලඞ්කෙන නිසින්නො මාරෙතුං ආගතෙ පච්චත්ථිකෙ දිස්වා තෙසු චිත්තං අකොපෙත්වා බොධිං එව ආවජ්ජෙන්තො සතපොරිසෙ පපාතෙ පපති। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ විභවසම්පන්නස්ස බ්රාහ්මණස්ස පුත්තො හුත්වා නිබ්බත්ති, “වච්ඡො”තිස්ස නාමං අහොසි। සො වයප්පත්තො බිම්බිසාරසමාගමෙ පටිලද්ධසද්ධො පබ්බජිත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.16.7-14) –
gax:“පරකම්මායනෙ <pb V=1.243/> යුත්තො, අපරාධං අකාසහං।
gae:වනන්තං අභිධාවිස්සං, භයවෙරසමප්පිතො॥
gax:“පුප්ඵිතං පාදපං දිස්වා, පිණ්ඩිබන්ධං සුනිම්මිතං।
gae:තම්බපුප්ඵං ගහෙත්වාන, බොධියං ඔකිරිං අහං॥
gax:“සම්මජ්ජිත්වාන තං බොධිං, පාටලිං පාදපුත්තමං।
gae:පල්ලඞ්කං ආභුජිත්වාන, බොධිමූලෙ උපාවිසිං॥
gax:“ගතමග්ගං ගවෙසන්තා, ආගච්ඡුං මම සන්තිකං।
gae:තෙ ච දිස්වානහං තත්ථ, ආවජ්ජිං බොධිමුත්තමං॥
gax:“වන්දිත්වාන අහං බොධිං, විප්පසන්නෙන චෙතසා।
gae:අනෙකතාලෙ පපතිං, ගිරිදුග්ගෙ භයානකෙ॥
gax:“එකනවුතිතො කප්පෙ, යං පුප්ඵමභිරොපයිං।
gae:දුග්ගතිං නාභිජානාමි, බොධිපූජායිදං ඵලං॥
gax:“ඉතො ච තතියෙ කප්පෙ, රාජා සුසඤ්ඤතො අහං।
gae:සත්තරතනසම්පන්නො, චක්කවත්තී මහබ්බලො॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා විවෙකාභිරතියා වනෙයෙව වසි, තෙන <b>වනවච්ඡො</b>ති සමඤ්ඤා උදපාදි। අථ කදාචි ථෙරො ඤාතිජනානුග්ගහත්ථං රාජගහං <pb M=1.284/> ගතො තත්ථ ඤාතකෙහි උපට්ඨියමානො කතිපාහං වසිත්වා ගමනාකාරං සන්දස්සෙති। තං ඤාතකා, “භන්තෙ, අම්හාකං අනුග්ගහත්ථං ධුරවිහාරෙ වසථ, මයං උපට්ඨහිස්සාමා”ති යාචිංසු। ථෙරො තෙසං පබ්බතරාමණෙය්යකිත්තනාපදෙසෙන විවෙකාභිරතිං නිවෙදෙන්තො –
gax:113:“අච්ඡොදිකා පුථුසිලා, ගොනඞ්ගුලමිගායුතා।
gae:අම්බුසෙවාලසඤ්ඡන්නා, තෙ සෙලා රමයන්ති ම”න්ති॥ – ගාථං අභාසි।
bod:තත්ථ <b>අච්ඡොදිකා</b>ති අච්ඡං අබහලං සුඛුමං උදකං එතෙසූති “අච්ඡොදකා”ති වත්තබ්බෙ ලිඞ්ගවිපල්ලාසෙන අච්ඡොදිකා”ති වුත්තං। එතෙන තෙසං උදකසම්පත්තිං දස්සෙති। <b>පුථුසිලා</b>ති පුථුලා විත්ථතා මුදුසුඛසම්ඵස්සා සිලා එතෙසූති පුථුසිලා। එතෙන නිසජ්ජනට්ඨානසම්පත්තිං දස්සෙති। ගුන්නං විය නඞ්ගුලං නඞ්ගුට්ඨං එතෙසන්ති <b>ගොනඞ්ගුලා,</b> කාළමක්කටා, “පකතිමක්කටා”තිපි වදන්තියෙව <pb P=1.238/>। ගොනඞ්ගුලෙහි ච පසදාදිකෙහි මිගෙහි ච තහං තහං විචරන්තෙහි ආයුතා මිස්සිතාති <b>ගොනඞ්ගුලමිගායුතා</b> <pb V=1.244/>। එතෙන තෙසං අමනුස්සූපචාරිතාය අරඤ්ඤලක්ඛණූපෙතතං දස්සෙති। <b>අම්බුසෙවාලසඤ්ඡන්නා</b>ති පසවනතො සතතං පග්ඝරමානසලිලතාය තහං තහං උදකසෙවාලසඤ්ඡාදිතා। <b>තෙ සෙලා රමයන්ති ම</b>න්ති යත්ථාහං වසාමි; තෙ එදිසා සෙලා පබ්බතා විවෙකාභිරතියා මං රමයන්ති, තස්මා තත්ථෙවාහං ගච්ඡාමීති අධිප්පායො। ඉදමෙව ච ථෙරස්ස අඤ්ඤාබ්යාකරණං අහොසි।
cen:වනවච්ඡත්ථෙරගාථාවණ්ණනා නිට්ඨිතා।
sub:4:අධිමුත්තත්ථෙරගාථාවණ්ණනා
bod:<b>කායදුට්ඨුල්ලගරුනො</b>ති ආයස්මතො අධිමුත්තත්ථෙරස්ස ගාථා। කා උප්පත්ති? සො කිර පදුමුත්තරස්ස භගවතො කාලෙ බ්රාහ්මණකුලෙ නිබ්බත්තිත්වා විඤ්ඤුතං පත්තො බ්රාහ්මණවිජ්ජාසු නිප්ඵත්තිං ගතො කාමෙසු ආදීනවං <pb M=1.285/> දිස්වා ඝරාවාසං පහාය තාපසපබ්බජ්ජං පබ්බජිත්වා අරඤ්ඤෙ විහරන්තො බුද්ධුප්පාදං සුත්වා මනුස්සූපචාරං උපගන්ත්වා සත්ථාරං භික්ඛුසඞ්ඝපරිවුතං ගච්ඡන්තං දිස්වා පසන්නමානසො අත්තනො වාකචීරං සත්ථු පාදමූලෙ පත්ථරි। සත්ථා තස්ස අජ්ඣාසයං ඤත්වා තස්මිං අට්ඨාසි। තත්ථ ඨිතං භගවන්තං කාළානුසාරෙන ගන්ධෙන පූජෙත්වා “සමුද්ධරසිමං ලොක”න්තිආදිකාහි දසහි ගාථාහි අභිත්ථවි। තං සත්ථා “අනාගතෙ ඉතො සතසහස්සකප්පමත්ථකෙ ගොතමස්ස නාම සම්මාසම්බුද්ධස්ස සාසනෙ පබ්බජිත්වා ඡළභිඤ්ඤො භවිස්සතී”ති බ්යාකරිත්වා පක්කාමි। සො තෙන පුඤ්ඤකම්මෙන දෙවලොකෙ නිබ්බත්තිත්වා තතො යාවායං බුද්ධුප්පාදො, තාව දෙවමනුස්සෙසු සංසරන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තිත්වා <b>අධිමුත්තො</b>ති ලද්ධනාමො විඤ්ඤුතං පත්තො බ්රාහ්මණවිජ්ජාසු නිප්ඵත්තිං ගන්ත්වා තත්ථ සාරං අපස්සන්තො පච්ඡිමභවිකත්තා නිස්සරණං ගවෙසන්තො ජෙතවනපටිග්ගහණෙ බුද්ධානුභාවං දිස්වා පටිලද්ධසද්ධො සත්ථු සන්තිකෙ පබ්බජිත්වා විපස්සනං <pb P=1.239/> පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.40.304-332) –
gax:“කණිකාරංව ජලිතං, දීපරුක්ඛංව උජ්ජලං।
gae:ඔසධිංව විරොචන්තං, විජ්ජුතං ගගනෙ යථා॥
gax:“අසම්භීතං අනුත්තාසිං, මිගරාජංව කෙසරිං।
gae:ඤාණාලොකං පකාසෙන්තං, මද්දන්තං තිත්ථියෙ ගණෙ॥
gax:“උද්ධරන්තං ඉමං ලොකං, ඡින්දන්තං සබ්බසංසයං।
gae:ගජ්ජන්තං මිගරාජංව, අද්දසං ලොකනායකං॥
gax:“ජටාජිනධරො <pb V=1.245/> ආසිං, බ්රහා උජු පතාපවා।
gae:වාකචීරං ගහෙත්වාන, පාදමූලෙ අපත්ථරිං॥
gax:“කාළානුසාරියං ගය්හං, අනුලිම්පිං තථාගතං।
gae:සම්බුද්ධමනුලිම්පෙත්වා, සන්ථවිං ලොකනායකං॥
gax:“සමුද්ධරසිමං ලොකං, ඔඝතිණ්ණ මහාමුනි।
gae:ඤාණාලොකෙන ජොතෙසි, නාවටං ඤාණමුත්තමං॥
gax:“ධම්මචක්කං <pb M=1.286/> පවත්තෙසි, මද්දසෙ පරතිත්ථියෙ।
gae:උසභො ජිතසඞ්ගාමො, සම්පකම්පෙසි මෙදනිං॥
gax:“මහාසමුද්දෙ ඌමියො, වෙලන්තම්හි පභිජ්ජරෙ।
gae:තථෙව තව ඤාණම්හි, සබ්බදිට්ඨී පභිජ්ජරෙ॥
gax:“සුඛුමච්ඡිකජාලෙන, සරම්හි සම්පතානිතෙ।
gae:අන්තොජාලීකතා පාණා, පීළිතා හොන්ති තාවදෙ॥
gax:“තථෙව තිත්ථියා ලොකෙ, පුථුපාසණ්ඩනිස්සිතා।
gae:අන්තොඤාණවරෙ තුය්හං, පරිවත්තන්ති මාරිස॥
gax:“පතිට්ඨා වුය්හතං ඔඝෙ, ත්වඤ්හි නාථො අබන්ධුනං।
gae:භයට්ටිතානං සරණං, මුත්තිත්ථීනං පරායණං॥
gax:“එකවීරො අසදිසො, මෙත්තාකරුණසඤ්චයො।
gae:අසමො සුසමො සන්තො, වසී තාදී ජිතඤ්ජයො॥
gax:“ධීරො විගතසම්මොහො, අනෙජො අකථංකථී।
gae:තුසිතො වන්තදොසොසි, නිම්මලො සංයතො සුචි॥
gax:“සඞ්ගාතිගො හතමදො, තෙවිජ්ජො තිභවන්තගො।
gae:සීමාතිගො ධම්මගරු, ගතත්ථො හිතවබ්භුතො॥
gax:“තාරකො ත්වං යථා නාවා, නිධීවස්සාසකාරකො।
gae:අසම්භීතො යථා සීහො, ගජරාජාව දප්පිතො॥
gax:“ථොමෙත්වා දසගාථාහි, පදුමුත්තරං මහායසං।
gae:වන්දිත්වා සත්ථුනො පාදෙ, තුණ්හී අට්ඨාසහං තදා॥
gax:“පදුමුත්තරො ලොකවිදූ, ආහුතීනං පටිග්ගහො।
gae:භික්ඛුසඞ්ඝෙ ඨිතො සත්ථා, ඉමා ගාථා අභාසථ॥
gax:“යො මෙ සීලඤ්ච ඤාණඤ්ච, සද්ධම්මඤ්චාපි වණ්ණයි।
gae:තමහං කිත්තයිස්සාමි, සුණාථ මම භාසතො॥
gax:“සට්ඨි කප්පසහස්සානි, දෙවලොකෙ රමිස්සති।
gae:අඤ්ඤෙ දෙවෙභිභවිත්වා, ඉස්සරං කාරයිස්සති॥
gax:“සො <pb M=1.287/> <pb V=1.246/> පච්ඡා පබ්බජිත්වාන, සුක්කමූලෙන චොදිතො।
gae:ගොතමස්ස භගවතො, සාසනෙ පබ්බජිස්සති॥
gax:“පබ්බජිත්වාන කායෙන, පාපකම්මං විවජ්ජිය।
gae:සබ්බාසවෙ පරිඤ්ඤාය, නිබ්බායිස්සතිනාසවො॥
gax:“යථාපි මෙඝො ථනයං, තප්පෙති මෙදනිං ඉමං।
gae:තථෙව ත්වං මහාවීර, ධම්මෙන තප්පයී මමං॥
gax:“සීලං පඤ්ඤඤ්ච ධම්මඤ්ච, ථවිත්වා ලොකනායකං।
gae:පත්තොම්හි පරමං සන්තිං, නිබ්බානං පදමච්චුතං॥
gax:“අහො නූන ස භගවා, චිරං තිට්ඨෙය්ය චක්ඛුමා।
gae:අඤ්ඤාතඤ්ච විජානෙය්යුං, ඵුසෙය්යුං අමතං පදං॥
gax:“අයං මෙ පච්ඡිමා ජාති, භවා සබ්බෙ සමූහතා।
gae:සබ්බාසවෙ පරිඤ්ඤාය, විහරාමි අනාසවො॥
gax:“සතසහස්සිතො කප්පෙ, යං බුද්ධමභිථොමයිං।
gae:දුග්ගතිං නාභිජානාමි, කිත්තනාය ඉදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනා සහ වසන්තෙ කායදළ්හිබහුලෙ භික්ඛූ ඔවදන්තො –
gax:114:“කායදුට්ඨුල්ලගරුනො, හිය්යමානම්හි ජීවිතෙ।
gae:සරීරසුඛගිද්ධස්ස, කුතො සමණසාධුතා”ති॥ – ගාථං අභාසි।
bod:තත්ථ <b>කායදුට්ඨුල්ලගරුනො</b>ති දුට්ඨුල්ලං අසුභයොග්යතා, කායස්ස දුට්ඨුල්ලං කායදුට්ඨුල්ලං, කායදුට්ඨුල්ලං ගරු සම්භාවිතං යස්ස සො කායදුට්ඨුල්ලගරු, අනිස්සරණප්පඤ්ඤො හුත්වා කායපොසනප්පසුතො කායදළ්හිබහුලොති අත්ථො, තස්ස කායදුට්ඨුල්ලගරුනො। <b>හිය්යමානම්හි ජීවිතෙ</b>ති කුන්නදීනං උදකං විය ජීවිතසඞ්ඛාරෙ ලහුසො ඛීයමානෙ। <b>සරීරසුඛගිද්ධස්සා</b>ති පණීතාහාරාදීහි අත්තනො කායස්ස සුඛෙන ගෙධං ආපන්නස්ස <pb M=1.288/>। <b>කුතො සමණසාධුතා</b>ති එවරූපස්ස පුග්ගලස්ස සමණභාවෙන සාධුතා සුසමණතා කුතො කෙන කාරණෙන සියා, එකංසතො පන කායෙ ජීවිතෙ ච නිරපෙක්ඛස්ස ඉතරීතරසන්තොසෙන සන්තුට්ඨස්ස ආරද්ධවීරියස්සෙව සමණසාධුතාති අධිප්පායො।
cen:අධිමුත්තත්ථෙරගාථාවණ්ණනා නිට්ඨිතා।
sub:5:මහානාමත්ථෙරගාථාවණ්ණනා
bod:<b>එසාවහිය්යසෙ</b> <pb V=1.247/> <b>පබ්බතෙනා</b>ති ආයස්මතො මහානාමත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො සුමෙධස්ස භගවතො කාලෙ බ්රාහ්මණකුලෙ නිබ්බත්තිත්වා බ්රාහ්මණවිජ්ජාසු නිප්ඵත්තිං ගතො ඝරාවාසං පහාය අඤ්ඤතරාය නදියා තීරෙ අස්සමං කාරෙත්වා සම්බහුලෙ බ්රාහ්මණෙ මන්තෙ වාචෙන්තො විහරති। අථෙකදිවසං භගවා තං අනුග්ගණ්හිතුං තස්ස අසමපදං උපගච්ඡි। සො භගවන්තං දිස්වා පසන්නචිත්තො ආසනං පඤ්ඤාපෙත්වා අදාසි <pb P=1.240/>। නිසින්නෙ භගවති සුමධුරං මධුං උපනාමෙසි। තං භගවා පරිභුඤ්ජිත්වා හෙට්ඨා අධිමුත්තත්ථෙරවත්ථුම්හි වුත්තනයෙන අනාගතං බ්යාකරිත්වා පක්කාමි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං සුගතීසුයෙව පරිවත්තෙන්තො ඉමස්මිං බුද්ධුප්පාදෙ සාවත්ථියං බ්රාහ්මණකුලෙ නිබ්බත්තිත්වා <b>මහානාමො</b>ති ලද්ධනාමො විඤ්ඤුතං පත්තො භගවතො සන්තිකං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා කම්මට්ඨානං ගහෙත්වා නෙසාදකෙ නාම පබ්බතෙ විහරන්තො කිලෙසපරියුට්ඨානං වික්ඛම්භෙතුං අසක්කොන්තො “කිං මෙ ඉමිනා සංකිලිට්ඨචිත්තස්ස ජීවිතෙනා”ති අත්තභාවං නිබ්බින්දන්තො උච්චං පබ්බතසිඛරං අභිරුහිත්වා “ඉතො පාතෙත්වා තං මාරෙස්සාමී”ති අත්තානං පරං විය නිද්දිසන්තො –
gax:115:“එසාවහිය්යසෙ පබ්බතෙන, බහුකුටජසල්ලකිකෙන।
gae:නෙසාදකෙන ගිරිනා, යසස්සිනා පරිච්ඡදෙනා”ති॥ – ගාථං අභාසි।
bod:තත්ථ <pb M=1.289/> <b>එසාවහිය්යසෙ</b>ති එසො ත්වං මහානාම අවහිය්යසෙ පරිහායසි। <b>පබ්බතෙනා</b>ති නිවාසට්ඨානභූතෙන ඉමිනා පබ්බතෙන। <b>බහුකුටජසල්ලකිකෙනා</b>ති බහූහි කුටජෙහි ඉන්දසාලරුක්ඛෙහි සල්ලකීහි ඉන්දසාලරුක්ඛෙහි වා සමන්නාගතෙන। <b>නෙසාදකෙනා</b>ති එවංනාමකෙන। <b>ගිරිනා</b>ති සෙලෙන। සෙලො හි සන්ධිසඞ්ඛාතෙහි පබ්බෙහි ඨිතත්තා “පබ්බතො”ති, පසවනාදිවසෙන ජලස්ස, සාරභූතානං භෙසජ්ජාදිවත්ථූනඤ්ච ගිරණතො “ගිරී”ති වුච්චති। තදුභයත්ථසම්භවතො පනෙත්ථ “පබ්බතෙනා”ති වත්වා “ගිරිනා”ති ච වුත්තං। <b>යසස්සිනා</b>ති සබ්බගුණෙහි විස්සුතෙන පකාසෙන। <b>පරිච්ඡදෙනා</b>ති නානාවිධරුක්ඛගච්ඡලතාහි සමන්තතො ඡන්නෙන, වසනට්ඨානතාය වා තුය්හං පරිච්ඡදභූතෙන। අයඤ්හෙත්ථ අධිප්පායො – මහානාම, යදි කම්මට්ඨානං විස්සජ්ජෙත්වා විතක්කබහුලො හොසි, එවං ත්වං ඉමිනා ඡායූදකසම්පන්නෙන සප්පායෙන <pb P=1.241/> නිවාසනට්ඨානභූතෙන නෙසාදකගිරිනා පරිහායසි, ඉදානිහං තං ඉතො පාතෙත්වා මාරෙස්සාමි, තස්මා න ලබ්භා විතක්කවසිකෙන භවිතුන්ති। එවං ථෙරො <pb V=1.248/> අත්තානං සන්තජ්ජෙන්තොයෙව විපස්සනං උස්සුක්කාපෙත්වා අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.40.333-352) –
gax:“සින්ධුයා නදියා තීරෙ, සුකතො අස්සමො මම।
gae:තත්ථ වාචෙමහං සිස්සෙ, ඉතිහාසං සලක්ඛණං॥
gax:“ධම්මකාමා විනීතා තෙ, සොතුකාමා සුසාසනං।
gae:ඡළඞ්ගෙ පාරමිප්පත්තා, සින්ධුකූලෙ වසන්ති තෙ॥
gax:“උප්පාතගමනෙ චෙව, ලක්ඛණෙසු ච කොවිදා।
gae:උත්තමත්ථං ගවෙසන්තා, වසන්ති විපිනෙ තදා॥
gax:“සුමෙධො නාම සම්බුද්ධො, ලොකෙ උප්පජ්ජි තාවදෙ।
gae:අම්හාකං අනුකම්පන්තො, උපාගච්ඡි විනායකො॥
gax:“උපාගතං මහාවීරං, සුමෙධං ලොකනායකං।
gae:තිණසන්ථාරකං කත්වා, ලොකජෙට්ඨස්සදාසහං॥
gax:“විපිනාතො මධුං ගය්හ, බුද්ධසෙට්ඨස්සදාසහං।
gae:සම්බුද්ධො පරිභුඤ්ජිත්වා, ඉදං වචනමබ්රවි॥
gax:“යො <pb M=1.290/> තං අදාසි මධුං මෙ, පසන්නො සෙහි පාණිභි।
gae:තමහං කිත්තයිස්සාමි, සුණාථ මම භාසතො॥
gax:“ඉමිනා මධුදානෙන, තිණසන්ථාරකෙන ච।
gae:තිංස කප්පසහස්සානි, දෙවලොකෙ රමිස්සති॥
gax:“තිංසකප්පසහස්සම්හි, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“තස්ස ධම්මෙසු දායාදො, ඔරසො ධම්මනිම්මිතො।
gae:සබ්බාසවෙ පරිඤ්ඤාය, නිබ්බායිස්සතිනාසවො॥
gax:“දෙවලොකා ඉධාගන්ත්වා, මාතුකුච්ඡිං උපාගතෙ।
gae:මධුවස්සං පවස්සිත්ථ, ඡාදයං මධුනා මහිං॥
gax:“මයි නික්ඛන්තමත්තම්හි, කුච්ඡියා ච සුදුත්තරා।
gae:තත්රාපි මධුවස්සං මෙ, වස්සතෙ නිච්චකාලිකං॥
gax:“අගාරා අභිනික්ඛම්ම, පබ්බජිං අනගාරියං।
gae:ලාභී අන්නස්ස පානස්ස, මධුදානස්සිදං ඵලං॥
gax:“සබ්බකාමසමිද්ධොහං, භවිත්වා දෙවමානුසෙ।
gae:තෙනෙව මධුදානෙන, පත්තොම්හි ආසවක්ඛයං॥
gax:“වුට්ඨම්හි <pb V=1.249/> දෙවෙ චතුරඞ්ගුලෙ තිණෙ, සම්පුප්ඵිතෙ ධරණීරුහෙ සඤ්ඡන්නෙ।
gae:සුඤ්ඤෙ ඝරෙ මණ්ඩපරුක්ඛමූලකෙ, වසාමි නිච්චං සුඛිතො අනාසවො॥
gax:“මජ්ඣෙ මහන්තෙ හීනෙ ච, භවෙ සබ්බෙ අතික්කමිං।
gae:අජ්ජ මෙ ආසවා ඛීණා, නත්ථි දානි පුනබ්භවො॥
gax:“තිංසකප්පසහස්සම්හි, යං දානමදදිං තදා।
gae:දුග්ගතිං නාභිජානාමි, මධුදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අයමෙව ච ථෙරස්ස අඤ්ඤාබ්යාකරණගාථා අහොසීති।
cen:මහානාමත්ථෙරගාථාවණ්ණනා නිට්ඨිතා।
sub:6:පාරාපරියත්ථෙරගාථාවණ්ණනා
bod:<b>ඡඵස්සායතනෙ</b> <pb M=1.291/> <b>හිත්වා</b>ති ආයස්මතො පාරාපරියත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි උපචිනන්තො පියදස්සිස්ස භගවතො කාලෙ නෙසාදයොනියං නිබ්බත්තිත්වා තස්ස විඤ්ඤුතං පත්තස්ස විචරණට්ඨානෙ අඤ්ඤතරස්මිං වනසණ්ඩෙ පියදස්සී භගවා තං අනුග්ගණ්හිතුං නිරොධසමාපත්තිං සමාපජ්ජිත්වා නිසීදි। සො ච මිගෙ පරියෙසන්තො තං ඨානං ගතො සත්ථාරං දිස්වා පසන්නමානසො භගවන්තං අන්තො කත්වා කතං සාඛාමණ්ඩපං පදුමපුප්ඵෙහි කූටාගාරාකාරෙන සඤ්ඡාදෙත්වා උළාරං පීතිසොමනස්සං පටිසංවෙදෙන්තො සත්තාහං නමස්සමානො අට්ඨාසි। දිවසෙ දිවසෙ ච මිලාතමිලාතානි අපනෙත්වා අභිනවෙහි ඡාදෙසි। සත්ථා සත්තාහස්ස අච්චයෙන නිරොධතො වුට්ඨහිත්වා භික්ඛුසඞ්ඝං අනුස්සරි। තාවදෙව අසීතිසහස්සමත්තා භික්ඛූ සත්ථාරං පරිවාරෙසුං। “මධුරධම්මකථං සුණිස්සාමා”ති දෙවතා සන්නිපතිංසු, මහා සමාගමො අහොසි। සත්ථා අනුමොදනං කරොන්තො තස්ස දෙවමනුස්සෙසු භාවිනිං සම්පත්තිං ඉමස්මිං බුද්ධුප්පාදෙ සාවකබොධිඤ්ච බ්යාකරිත්වා පක්කාමි। සො තෙන පුඤ්ඤකම්මෙන දෙවමනුස්සෙසු සංසරන්තො ඉමස්මිං බුද්ධුප්පාදෙ රාජගහෙ බ්රාහ්මණකුලෙ නිබ්බත්තිත්වා විඤ්ඤුතං පත්තො තිණ්ණං වෙදානං පාරගූ හුත්වා <pb P=1.242/> පරාපරගොත්තතාය <b>පාරාපරියො</b>ති ලද්ධසමඤ්ඤො බහූ බ්රාහ්මණෙ මන්තෙ වාචෙන්තො සත්ථු රාජගහගමනෙ බුද්ධානුභාවං දිස්වා පටිලද්ධසද්ධො පබ්බජිත්වා විපස්සනාය කම්මං කරොන්තො නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 1.40.353-385) –
gax:“පියදස්සී <pb V=1.250/> නාම භගවා, සයම්භූ ලොකනායකො।
gae:විවෙකකාමො සම්බුද්ධො, සමාධිකුසලො මුනි॥
gax:“වනසණ්ඩං සමොග්ගය්හ, පියදස්සී මහාමුනි।
gae:පංසුකූලං පත්ථරිත්වා, නිසීදි පුරිසුත්තමො॥
gax:“මිගලුද්දො පුරෙ ආසිං, අරඤ්ඤෙ කානනෙ අහං।
gae:පසදං මිගමෙසන්තො, ආහිණ්ඩාමි අහං තදා॥
gax:“තත්ථද්දසාසිං <pb M=1.292/> සම්බුද්ධං, ඔඝතිණ්ණමනාසවං।
gae:පුප්ඵිතං සාලරාජංව, සතරංසිංව උග්ගතං॥
gax:“දිස්වානහං දෙවදෙවං, පියදස්සිං මහායසං।
gae:ජාතස්සරං සමොග්ගය්හ, පදුමං ආහරිං තදා॥
gax:“ආහරිත්වාන පදුමං, සතපත්තං මනොරමං।
gae:කූටාගාරං කරිත්වාන, ඡාදයිං පදුමෙනහං॥
gax:“අනුකම්පකො කාරුණිකො, පියදස්සී මහාමුනි।
gae:සත්තරත්තින්දිවං බුද්ධො, කූටාගාරෙ වසී ජිනො॥
gax:“පුරාණං ඡඩ්ඩයිත්වාන, නවෙන ඡාදයිං අහං।
gae:අඤ්ජලිං පග්ගහෙත්වාන, අට්ඨාසිං තාවදෙ අහං॥
gax:“වුට්ඨහිත්වා සමාධිම්හා, පියදස්සී මහාමුනි।
gae:දිසං අනුවිලොකෙන්තො, නිසීදි ලොකනායකො॥
gax:“තදා සුදස්සනො නාම, උපට්ඨාකො මහිද්ධිකො।
gae:චිත්තමඤ්ඤාය බුද්ධස්ස, පියදස්සිස්ස සත්ථුනො॥
gax:“අසීතියා සහස්සෙහි, භික්ඛූහි පරිවාරිතො।
gae:වනන්තෙ සුඛමාසීනං, උපෙසි ලොකනායකං॥
gax:“යාවතා වනසණ්ඩම්හි, අධිවත්ථා ච දෙවතා।
gae:බුද්ධස්ස චිත්තමඤ්ඤාය, සබ්බෙ සන්නිපතුං තදා॥
gax:“සමාගතෙසු යක්ඛෙසු, කුම්භණ්ඩෙ සහරක්ඛසෙ।
gae:භික්ඛුසඞ්ඝෙ ච සම්පත්තෙ, ගාථා පබ්යාහරී ජිනො॥
gax:“ථොමං සත්තාහං පූජෙසි, ආවාසඤ්ච අකාසි මෙ।
gae:තමහං කිත්තයිස්සාමි, සුණාථ මම භාසතො॥
gax:“සුදුද්දසං සුනිපුණං, ගම්භීරං සුප්පකාසිතං।
gae:ඤාණෙන කිත්තයිස්සාමි, සුණාථ මම භාසතො॥
gax:“චතුද්දසානි කප්පානි, දෙවරජ්ජං කරිස්සති।
gae:කූටාගාරං මහන්තස්ස, පද්මපුප්ඵෙහි ඡාදිතං॥
gax:“ආකාසෙ <pb M=1.293/> <pb V=1.251/> ධාරයිස්සති, පුප්ඵකම්මස්සිදං ඵලං।
gae:චතුබ්බීසෙ කප්පසතෙ, වොකිණ්ණං සංසරිස්සති॥
gax:“තත්ථ පුප්ඵමයං බ්යම්හං, ආකාසෙ ධාරයිස්සති।
gae:යථා පදුමපත්තම්හි, තොයං න උපලිම්පති॥
gax:“තථෙවීමස්ස ඤාණම්හි, කිලෙසා නොපලිම්පරෙ।
gae:මනසා විනිවට්ටෙත්වා, පඤ්ච නීවරණෙ අයං॥
gax:“චිත්තං ජනෙත්වා නෙක්ඛම්මෙ, අගාරා පබ්බජිස්සති।
gae:තතො පුප්ඵමයෙ බ්යම්හෙ, ධාරෙන්තෙ නික්ඛමිස්සති॥
gax:“රුක්ඛමූලෙ වසන්තස්ස, නිපකස්ස සතීමතො।
gae:තත්ථ පුප්ඵමයං බ්යම්හං, මත්ථකෙ ධාරයිස්සති॥
gax:“චීවරං පිණ්ඩපාතඤ්ච, පච්චයං සයනාසනං।
gae:දත්වාන භික්ඛුසඞ්ඝස්ස, නිබ්බායිස්සතිනාසවො॥
gax:“කූටාගාරෙන චරතා, පබ්බජ්ජං අභිනික්ඛමිං।
gae:රුක්ඛමූලෙ වසන්තම්පි, කූටාගාරං ධරීයති॥
gax:“චීවරෙ පිණ්ඩපාතෙ ච, චෙතනා මෙ න විජ්ජති।
gae:පුඤ්ඤකම්මෙන සංයුත්තො, ලභාමි පරිනිට්ඨිතං॥
gax:“ගණනාතො අසඞ්ඛෙය්යා, කප්පකොටී බහූ මම।
gae:රිත්තකා තෙ අතික්කන්තා, පමුත්තා ලොකනායකා॥
gax:“අට්ඨාරසෙ කප්පසතෙ, පියදස්සී විනායකො।
gae:තමහං පයිරුපාසිත්වා, ඉමං යොනිං උපාගතො॥
gax:“ඉධ පස්සාමි සම්බුද්ධං, අනොමං නාම චක්ඛුමං।
gae:තමහං උපගන්ත්වාන, පබ්බජිං අනගාරියං॥
gax:“දුක්ඛස්සන්තකරො බුද්ධො, මග්ගං මෙ දෙසයී ජිනො।
gae:තස්ස ධම්මං සුණිත්වාන, පත්තොම්හි අචලං පදං॥
gax:“තොසයිත්වාන සම්බුද්ධං, ගොතමං සක්යපුඞ්ගවං।
gae:සබ්බාසවෙ පරිඤ්ඤාය, විහරාමි අනාසවො॥
gax:“අට්ඨාරසෙ <pb M=1.294/> කප්පසතෙ, යං බුද්ධමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වා අත්තනො පටිපත්තිං පච්චවෙක්ඛිත්වා සඤ්ජාතසොමනස්සො උදානවසෙන –
gax:116:“ඡඵස්සායතනෙ <pb V=1.252/> හිත්වා, ගුත්තද්වාරො සුසංවුතො।
gae:අඝමූලං වමිත්වාන, පත්තො මෙ ආසවක්ඛයො”ති॥ – ගාථං අභාසි।
bod:තත්ථ <b>ඡඵස්සායතනෙ හිත්වා</b>ති චක්ඛුසම්ඵස්සාදීනං ඡන්නං සම්ඵස්සානං උප්පත්තිට්ඨානතාය “ඵස්සායතනානී”ති ලද්ධනාමානි චක්ඛාදීනි ඡ අජ්ඣත්තිකායතනානි තප්පටිබද්ධසංකිලෙසප්පහානවසෙන පහාය। <b>ගුත්තද්වාරො සුසංවුතො</b>ති තතො එව චක්ඛුද්වාරාදීනං ගුත්තත්තා, තත්ථ පවත්තනකානං අභිජ්ඣාදීනං පාපධම්මානං පවෙසනනිවාරණෙන සතිකවාටෙන සුට්ටු පිහිතත්තා ගුත්තද්වාරො සුසංවුතො। අථ වා මනච්ඡට්ඨානං ඡන්නං ද්වාරානං වුත්තනයෙන රක්ඛිතත්තා ගුත්තද්වාරො, කායාදීහි සුට්ඨු සඤ්ඤතත්තා සුසංවුතොති එවමෙත්ථ අත්ථො වෙදිතබ්බො। <b>අඝමූලං වමිත්වානා</b>ති අඝස්ස වට්ටදුක්ඛස්ස මූලභූතං අවිජ්ජාභවතණ්හාසඞ්ඛාතං දොසං, සබ්බං වා කිලෙසදොසං අරියමග්ගසඞ්ඛාතවමනයොගපානෙන උග්ගිරිත්වා සන්තානතො බහි කත්වා, බහිකරණහෙතු වා। <b>පත්තො මෙ ආසවක්ඛයො</b>ති කාමාසවාදයො ආසවා එත්ථ ඛීයන්ති, තෙසං වා ඛයෙන පත්තබ්බොති ආසවක්ඛයො, නිබ්බානං අරහත්තඤ්ච। සො ආසවක්ඛයො පත්තො අධිගතොති උදානවසෙන අඤ්ඤං බ්යාකාසි।
cen:පාරාපරියත්ථෙරගාථාවණ්ණනා නිට්ඨිතා।
sub:7:යසත්ථෙරගාථාවණ්ණනා
bod:<b>සුවිලිත්තො</b> <pb M=1.295/> <pb P=1.243/> <b>සුවසනො</b>ති ආයස්මතො යසත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයානි පුඤ්ඤානි උපචිනන්තො සුමෙධස්ස භගවතො කාලෙ මහානුභාවො නාගරාජා හුත්වා බුද්ධප්පමුඛං භික්ඛුසඞ්ඝං අත්තනො භවනං නෙත්වා මහාදානං පවත්තෙසි। භගවන්තං මහග්ඝෙන තිචීවරෙන අච්ඡාදෙසි, එකමෙකඤ්ච භික්ඛුං මහග්ඝෙනෙව පච්චෙකදුස්සයුගෙන සබ්බෙන සමණපරික්ඛාරෙන අච්ඡාදෙසි। සො තෙන පුඤ්ඤකම්මෙන දෙවමනුස්සෙසු සංසරන්තො සිද්ධත්ථස්ස භගවතො කාලෙ සෙට්ඨිපුත්තො හුත්වා මහාබොධිමණ්ඩං සත්තහි රතනෙහි පූජෙසි। කස්සපස්ස භගවතො කාලෙ සාසනෙ පබ්බජිත්වා සමණධම්මං අකාසි। එවං සුගතීසුයෙව සංසරන්තො ඉමස්මිං අම්හාකං භගවතො කාලෙ බාරාණසියං මහාවිභවස්ස සෙට්ඨිනො පුත්තො හුත්වා නිබ්බත්ති, <b>යසො</b> නාම නාමෙන පරමසුඛුමාලො। “තස්ස තයො පාසාදා”ති සබ්බං ඛන්ධකෙ (මහාව॰ 25) ආගතනයෙන වෙදිතබ්බං।
bod:සො <pb V=1.253/> පුබ්බහෙතුනා චොදියමානො රත්තිභාගෙ නිද්දාභිභූතස්ස පරිජනස්ස විප්පකාරං දිස්වා සඤ්ජාතසංවෙගො සුවණ්ණපාදුකාරූළ්හොව ගෙහතො නිග්ගතො දෙවතාවිවටෙන නගරද්වාරෙන නික්ඛමිත්වා ඉසිපතනසමීපං ගතො “උපද්දුතං වත, භො, උපස්සට්ඨං වත, භො”ති ආහ। තෙන සමයෙන භගවතා ඉසිපතනෙ විහරන්තෙන තස්සෙව අනුග්ගණ්හනත්ථං අබ්භොකාසෙ චඞ්කමන්තෙන “එහි, යස, ඉදං අනුපද්දුතං, ඉදං අනුපස්සට්ඨ”න්ති වුත්තො, “අනුපද්දුතං අනුපස්සට්ඨං කිර අත්ථී”ති සොමනස්සජාතො සුවණ්ණපාදුකා ඔරුය්හ භගවන්තං උපසඞ්කමිත්වා එකමන්තං නිසින්නො සත්ථාරා අනුපුබ්බිකථං කථෙත්වා සච්චදෙසනාය කතාය සච්චපරියොසානෙ සොතාපන්නො හුත්වා ගවෙසනත්ථං ආගතස්ස පිතු භගවතා සච්චදෙසනාය කරියමානාය අරහත්තං සච්ඡාකාසි। තෙන වුත්තං <b>අපදානෙ</b> (අප॰ ථෙර 1.40.456-483) –
gax:“මහාසමුද්දං ඔග්ගය්හ, භවනං මෙ සුනිම්මිතං।
gae:සුනිම්මිතා පොක්ඛරණී, චක්කවාකපකූජිතා॥
gax:“මන්දාලකෙහි <pb M=1.296/> සඤ්ඡන්නා, පදුමුප්පලකෙහි ච।
gae:නදී ච සන්දතෙ තත්ථ, සුපතිත්ථා මනොරමා॥
gax:“මච්ඡකච්ඡපසඤ්ඡන්නා, නානාදිජසමොත්ථතා।
gae:මයූරකොඤ්චාභිරුදා, කොකිලාදීහි වග්ගුහි॥
gax:“පාරෙවතා රවිහංසා ච, චක්කවාකා නදීචරා।
gae:දින්දිභා සාළිකා චෙත්ථ, පම්මකා ජීවජීවකා॥
gax:“හංසා කොඤ්චාපි නදිතා, කොසියා පිඞ්ගලා බහූ।
gae:සත්තරතනසම්පන්නා, මණිමුත්තිකවාලුකා॥
gax:“සබ්බසොණ්ණමයා රුක්ඛා, නානාගන්ධසමෙරිතා।
gae:උජ්ජොතෙන්ති දිවාරත්තිං, භවනං සබ්බකාලිකං॥
gax:“සට්ඨිතූරියසහස්සානි, සායං පාතො පවජ්ජරෙ।
gae:සොළසිත්ථිසහස්සානි, පරිවාරෙන්ති මං සදා॥
gax:“අභිනික්ඛම්ම භවනා, සුමෙධං ලොකනායකං।
gae:පසන්නචිත්තො සුමනො, වන්දයිං තං මහායසං॥
gax:“සම්බුද්ධං අභිවාදෙත්වා, සසඞ්ඝං තං නිමන්තයිං।
gae:අධිවාසෙසි සො ධීරො, සුමෙධො ලොකනායකො॥
gax:“මම ධම්මකථං කත්වා, උය්යොජෙසි මහාමුනි।
gae:සම්බුද්ධං අභිවාදෙත්වා, භවනං මෙ උපාගමිං॥
gax:“ආමන්තයිං පරිජනං, සබ්බෙ සන්නිපතාථ වො।
gae:පුබ්බණ්හසමයං බුද්ධො, භවනං ආගමිස්සති॥
gax:“ලාභා <pb V=1.254/> අම්හං සුලද්ධං නො, යෙ වසාම තවන්තිකෙ।
gae:මයම්පි බුද්ධසෙට්ඨස්ස, පූජං කස්සාම සත්ථුනො॥
gax:“අන්නං පානං පට්ඨපෙත්වා, කාලං ආරොචයිං අහං।
gae:වසීසතසහස්සෙහි, උපෙසි ලොකනායකො॥
gax:“පඤ්චඞ්ගිකෙහි තූරියෙහි, පච්චුග්ගමනමකාසහං।
gae:සබ්බසොණ්ණමයෙ පීඨෙ, නිසීදි පුරිසුත්තමො॥
gax:“උපරිච්ඡදනං <pb M=1.297/> ආසි, සබ්බසොණ්ණමයං තදා।
gae:බීජනියො පවායන්ති, භික්ඛුසඞ්ඝස්ස අන්තරෙ॥
gax:“පහූතෙනන්නපානෙන, භික්ඛුසඞ්ඝමතප්පයිං।
gae:පච්චෙකදුස්සයුගළෙ, භික්ඛුසඞ්ඝස්සදාසහං॥
gax:“යං වදන්ති සුමෙධොති, ලොකාහුතිපටිග්ගහං।
gae:භික්ඛුසඞ්ඝෙ නිසීදිත්වා, ඉමා ගාථා අභාසථ॥
gax:“යො මෙ අන්නෙන පානෙන, සබ්බෙ ඉමෙ ච තප්පයිං।
gae:තමහං කිත්තයිස්සාමි, සුණාථ මම භාසතො॥
gax:“අට්ඨාරසෙ කප්පසතෙ, දෙවලොකෙ රමිස්සති।
gae:සහස්සක්ඛත්තුං රාජා ච, චක්කවත්තී භවිස්සති॥
gax:“උපපජ්ජති යං යොනිං, දෙවත්තං අථ මානුසං।
gae:සබ්බදා සබ්බසොවණ්ණං, ඡදනං ධාරයිස්සති॥
gax:“තිංසකප්පසහස්සම්හි, ඔක්කාකකුලසම්භවො।
gae:ගොතමො නාම ගොත්තෙන, සත්ථා ලොකෙ භවිස්සති॥
gax:“තස්ස ධම්මෙසු දායාදො, ඔරසො ධම්මනිම්මිතො।
gae:සබ්බාසවෙ පරිඤ්ඤාය, නිබ්බායිස්සතිනාසවො॥
gax:“භික්ඛුසඞ්ඝෙ නිසීදිත්වා, සීහනාදං නදිස්සති।
gae:චිතකෙ ඡත්තං ධාරෙන්ති, හෙට්ඨා ඡත්තම්හි ඩය්හථ॥
gax:“සාමඤ්ඤං මෙ අනුප්පත්තං, කිලෙසා ඣාපිතා මයා।
gae:මණ්ඩපෙ රුක්ඛමූලෙ වා, සන්තාපො මෙ න විජ්ජති॥
gax:“තිංසකප්පසහස්සම්හි, යං දානමදදිං තදා।
gae:දුග්ගතිං නාභිජානාමි, සබ්බදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අථ <pb V=1.255/> <pb P=1.244/> භගවා ආයස්මන්තං යසං දක්ඛිණං බාහුං පසාරෙත්වා “එහි භික්ඛූ”ති ආහ। වචනසමනන්තරමෙව ද්වඞ්ගුලමත්තකෙසමස්සු අට්ඨපරික්ඛාරධරො වස්සසට්ඨිකත්ථෙරො <pb M=1.298/> විය අහොසි। සො අත්තනො පටිපත්තිං පච්චවෙක්ඛිත්වා උදානෙන්තො එහිභික්ඛුභාවප්පත්තිතො පුරිමාවත්ථවසෙන –
gax:117:“සුවිලිත්තො සුවසනො, සබ්බාභරණභූසිතො।
gae:තිස්සො විජ්ජා අජ්ඣගමිං, කතං බුද්ධස්ස සාසන”න්ති॥ – ගාථං අභාසි।
bod:තත්ථ <b>සුවිලිත්තො</b>ති සුන්දරෙන කුඞ්කුමචන්දනානුලෙපනෙන විලිත්තගත්තො। <b>සුවසනො</b>ති සුට්ඨු මහග්ඝකාසිකවත්ථවසනො। <b>සබ්බාභරණභූසිතො</b>ති සීසූපගාදීහි සබ්බෙහි ආභරණෙහි අලඞ්කතො। <b>අජ්ඣගමි</b>න්ති අධිගච්ඡිං। සෙසං වුත්තනයමෙව।
cen:යසත්ථෙරගාථාවණ්ණනා නිට්ඨිතා।
sub:8:කිමිලත්ථෙරගාථාවණ්ණනා
bod:<b>අභිසත්තොව නිපතතී</b>ති ආයස්මතො කිමිලත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ පුඤ්ඤානි කරොන්තො කකුසන්ධස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො පරිනිබ්බුතෙ සත්ථරි තස්ස ධාතුයො උද්දිස්ස සළලමාලාහි මණ්ඩපාකාරෙන පූජං අකාසි। සො තෙන පුඤ්ඤකම්මෙන තාවතිංසෙ නිබ්බත්තිත්වා අපරාපරං දෙවමනුස්සෙසු සංසරන්තො ඉමස්මිං බුද්ධුප්පාදෙ කපිලවත්ථුනගරෙ සාකියරාජකුලෙ නිබ්බත්ති, <b>කිමිලො</b>තිස්ස නාමං අහොසි। සො වයප්පත්තො භොගසම්පත්තියා සම්පන්නො විහරති। තස්ස ඤාණපරිපාකං දිස්වා සංවෙගජනනත්ථං අනුපියායං විහරන්තො සත්ථා පඨමයොබ්බනෙ ඨිතං දස්සනීයං ඉත්ථිරූපං අභිනිම්මිනිත්වා පුරතො දස්සෙත්වා පුන අනුක්කමෙන යථා ජරාරොගවිපත්තීහි අභිභූතා දිස්සති, තථා අකාසි। තං දිස්වා කිමිලකුමාරො අතිවිය සංවෙගං පකාසෙන්තො –
gax:118:“අභිසත්තොව <pb M=1.299/> නිපතති වයො, රූපං අඤ්ඤමිව තථෙව සන්තං।
gae:තස්සෙව <pb P=1.245/> සතො අවිප්පවසතො, අඤ්ඤස්සෙව සරාමි අත්තාන”න්ති॥ –
uni:ගාථං අභාසි।
bod:තත්ථ <b>අභිසත්තොවා</b>ති “ත්වං සීඝං ගච්ඡ මා තිට්ඨා”ති දෙවෙහි අනුසිට්ඨො ආණත්තො විය। “අභිසට්ඨො <pb V=1.256/> වා”තිපි පාඨො, “ත්වං ලහුං ගච්ඡා”ති කෙනචි අභිලාසාපිතො වියාති අත්ථො। <b>නිපතතී</b>ති අතිපතති අභිධාවති න තිට්ඨති, ඛණෙ ඛණෙ ඛයවයං පාපුණාතීති අත්ථො। <b>වයො</b>ති බාල්යයොබ්බනාදිකො සරීරස්ස අවත්ථාවිසෙසො। ඉධ පනස්ස යොබ්බඤ්ඤං අධිප්පෙතං, තං හිස්ස අභිපතන්තං ඛීයන්තං හුත්වා උපට්ඨිතං। <b>රූප</b>න්ති රූපසම්පදාති වදති। <b>රූප</b>න්ති පන සරීරං “අට්ඨිඤ්ච පටිච්ච න්හාරුඤ්ච පටිච්ච මංසඤ්ච පටිච්ච ආකාසො පරිවාරිතො රූපංත්වෙව සඞ්ඛං ගච්ඡතී”තිආදීසු (ම॰ නි॰ 1.306) විය। <b>අඤ්ඤමිව තථෙව සන්ත</b>න්ති ඉදං රූපං යාදිසං, සයං තථෙව තෙනෙවාකාරෙන සන්තං විජ්ජමානං අඤ්ඤං විය මය්හං උපට්ඨාතීති අධිප්පායො। “තදෙව සන්ත”න්ති ච කෙචි පඨන්ති। <b>තස්සෙව සතො</b>ති තස්සෙව මෙ අනඤ්ඤස්ස සතො සමානස්ස। <b>අවිප්පවසතො</b>ති න විප්පවසන්තස්ස, චිරවිප්පවාසෙන හි සතො අනඤ්ඤම්පි අඤ්ඤං විය උපට්ඨාති ඉදම්පි ඉධ නත්ථීති අධිප්පායො। <b>අඤ්ඤස්සෙව සරාමි අත්තාන</b>න්ති ඉමං මම අත්තභාවං අඤ්ඤස්ස සත්තස්ස විය සරාමි උපධාරෙමි සඤ්ජානාමීති අත්ථො। තස්සෙවං අනිච්චතං මනසි කරොන්තස්ස දළ්හතරො සංවෙගො උදපාදි, සො සංවෙගජාතො සත්ථාරං උපසඞ්කමිත්වා ධම්මං සුත්වා පටිලද්ධසද්ධො පබ්බජිත්වා විපස්සනං පට්ඨපෙත්වා නචිරස්සෙව අරහත්තං පාපුණි। තෙන වුත්තං <b>අපදානෙ</b> (අප॰ ථෙර 2.56.42-48) –
gax:“නිබ්බුතෙ කකුසන්ධම්හි, බ්රාහ්මණම්හි වුසීමති।
gae:ගහෙත්වා සළලං මාලං, මණ්ඩපං කාරයිං අහං॥
gax:“තාවතිංසං ගතො සන්තො, ලභිම්හ බ්යම්හමුත්තමං।
gae:අඤ්ඤෙ දෙවෙතිරොචාමි, පුඤ්ඤකම්මස්සිදං ඵලං॥
gax:“දිවා <pb M=1.300/> වා යදි වා රත්තිං, චඞ්කමන්තො ඨිතො චහං।
gae:ඡන්නො සළලපුප්ඵෙහි, පුඤ්ඤකම්මස්සිදං ඵලං॥
gax:“ඉමස්මිංයෙව කප්පම්හි, යං බුද්ධමභිපූජයිං।
gae:දුග්ගතිං නාභිජානාමි, බුද්ධපූජායිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:අරහත්තං පන පත්වාපි ථෙරො අත්තනො පුරිමුප්පන්නං අනිච්චතාමනසිකාරං විභාවෙන්තො තමෙව ගාථං පච්චුදාහාසි। තෙනෙතං ඉමස්ස ථෙරස්ස අඤ්ඤාබ්යාකරණම්පි අහොසි।
cen:කිමිලත්ථෙරගාථාවණ්ණනා නිට්ඨිතා।
sub:9:වජ්ජිපුත්තත්ථෙරගාථාවණ්ණනා
bod:<b>රුක්ඛමූලගහනං</b> <pb V=1.257/> <pb P=1.246/> <b>පසක්කියා</b>ති ආයස්මතො වජ්ජිපුත්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො ඉතො චතුනවුතෙ කප්පෙ එකං පච්චෙකසම්බුද්ධං භික්ඛාය ගච්ඡන්තං දිස්වා පසන්නමානසො කදලිඵලානි අදාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ වෙසාලියං ලිච්ඡවිරාජපුත්තො හුත්වා නිබ්බත්ති, වජ්ජිරාජපුත්තත්තා <b>වජ්ජිපුත්තො</b>ත්වෙව චස්ස සමඤ්ඤා අහොසි। සො දහරො හුත්වා හත්ථිසික්ඛාදිසික්ඛනකාලෙපි හෙතුසම්පන්නතාය නිස්සරණජ්ඣාසයොව හුත්වා විචරන්තො සත්ථු ධම්මදෙසනාකාලෙ විහාරං ගන්ත්වා පරිසපරියන්තෙ නිසින්නො ධම්මං සුත්වා පටිලද්ධසද්ධො සත්ථු සන්තිකෙ පබ්බජිත්වා විපස්සනාය කම්මං කරොන්තො නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.51.57-62) –
gax:“සහස්සරංසී භගවා, සයම්භූ අපරාජිතො।
gae:විවෙකා වුට්ඨහිත්වාන, ගොචරායාභිනික්ඛමි॥
gax:“ඵලහත්ථො අහං දිස්වා, උපගච්ඡිං නරාසභං।
gae:පසන්නචිත්තො සුමනො, අවටං අදදිං ඵලං॥
gax:“චතුන්නවුතිතො <pb M=1.301/> කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො පන හුත්වා අපරභාගෙ අචිරපරිනිබ්බුතෙ සත්ථරි ධම්මං සඞ්ගායිතුං සඞ්කෙතං කත්වා මහාථෙරෙසු තත්ථ තත්ථ විහරන්තෙසු එකදිවසං ආයස්මන්තං ආනන්දං සෙඛංයෙව සමානං මහතියා පරිසාය පරිවුතං ධම්මං දෙසෙන්තං දිස්වා තස්ස උපරිමග්ගාධිගමාය උස්සාහං ජනෙන්තො –
gax:119:“රුක්ඛමූලගහනං පසක්කිය, නිබ්බානං හදයස්මිං ඔපිය।
gae:ඣාය ගොතම මා ච පමාදො, කිං තෙ බිළිබිළිකා කරිස්සතී”ති॥ –
uni:ගාථං අභාසි।
bod:තත්ථ <b>රුක්ඛමූලගහන</b>න්ති රුක්ඛමූලභූතං ගහනං, ගහනඤ්හි අත්ථි, න <pb P=1.247/> රුක්ඛමූලං, රුක්ඛමූලඤ්ච <pb V=1.258/> අත්ථි, න ගහනං, තෙසු රුක්ඛමූලග්ගහණෙන ඨානස්ස ඡායාසම්පන්නතාය වාතාතපපරිස්සයාභාවං දස්සෙති। ගහනග්ගහණෙන නිවාතභාවෙන වාතපරිස්සයාභාවං ජනසම්බාධාභාවඤ්ච දස්සෙති, තදුභයෙන ච භාවනායොග්යතං। <b>පසක්කියා</b>ති උපගන්ත්වා। <b>නිබ්බානං හදයස්මිං ඔපියා</b>ති “එවං මයා පටිපජ්ජිත්වා නිබ්බානං අධිගන්තබ්බ”න්ති නිබ්බුතිං හදයෙ ඨපෙත්වා චිත්තෙ කරිත්වා। <b>ඣායා</b>ති ලක්ඛණූපනිජ්ඣානෙන ඣාය, විපස්සනාභාවනාසහිතං මග්ගභාවනං භාවෙහි। <b>ගොතමා</b>ති ධම්මභණ්ඩාගාරිකං ගොත්තෙන ආලපති। <b>මා ච පමාදො</b>ති අධිකුසලෙසු ධම්මෙසු මා පමාදං ආපජ්ජි। ඉදානි යාදිසො ථෙරස්ස පමාදො, තං පටික්ඛෙපවසෙන දස්සෙන්තො <b>“කිං තෙ බිළිබිළිකා කරිස්සතී”</b>ති ආහ। තත්ථ <b>බිළිබිළිකා</b>ති විළිවිළිකිරියා, බිළිබිළීති සද්දපවත්ති යථා නිරත්ථකා, එවං බිළිබිළිකාසදිසා ජනපඤ්ඤත්ති <b>කිං තෙ කරිස්සති</b> කීදිසං අත්ථං තුය්හං සාධෙති, තස්මා ජනපඤ්ඤත්තිං පහාය සදත්ථපසුතො හොහීති ඔවාදං අදාසි।
bod:තං <pb M=1.302/> සුත්වා අඤ්ඤෙහි වුත්තවිසගන්ධවායනවචනෙන සංවෙගජාතො බහුදෙව රත්තිං චඞ්කමෙන වීතිනාමෙන්තො විපස්සනං උස්සුක්කාපෙත්වා සෙනාසනං පවිසිත්වා මඤ්චකෙ නිපන්නමත්තොව අරහත්තං පාපුණි।
cen:වජ්ජිපුත්තත්ථෙරගාථාවණ්ණනා නිට්ඨිතා।
sub:10:ඉසිදත්තත්ථෙරගාථාවණ්ණනා
bod:<b>පඤ්චක්ඛන්ධා</b> <pb P=1.248/> <b>පරිඤ්ඤාතා</b>ති ආයස්මතො ඉසිදත්තත්ථෙරස්ස ගාථා। කා උප්පත්ති? අයම්පි පුරිමබුද්ධෙසු කතාධිකාරො තත්ථ තත්ථ භවෙ විවට්ටූපනිස්සයං පුඤ්ඤං උපචිනන්තො විපස්සිස්ස භගවතො කාලෙ කුලගෙහෙ නිබ්බත්තිත්වා විඤ්ඤුතං පත්තො එකදිවසං භගවන්තං රථියං ගච්ඡන්තං දිස්වා පසන්නමානසො මධුරං ආමොදඵලං අදාසි। සො තෙන පුඤ්ඤකම්මෙන දෙවලොකෙ නිබ්බත්තිත්වා අපරාපරං පුඤ්ඤානි කත්වා දෙවමනුස්සෙසු සංසරන්තො ඉමස්මිං බුද්ධුප්පාදෙ අවන්තිරට්ඨෙ වඩ්ඪගාමෙ අඤ්ඤතරස්ස සත්ථවාහස්ස පුත්තො හුත්වා නිබ්බත්ති, <b>ඉසිදත්තො</b>තිස්ස නාමං අහොසි। සො වයප්පත්තො මච්ඡිකාසණ්ඩෙ චිත්තස්ස ගහපතිනො අදිට්ඨසහායො හුත්වා තෙන බුද්ධගුණෙ ලිඛිත්වා පෙසිතසාසනං පටිලභිත්වා සාසනෙ සඤ්ජාතප්පසාදො ථෙරස්ස මහාකච්චානස්ස සන්තිකෙ පබ්බජිත්වා විපස්සනං ආරභිත්වා නචිරස්සෙව ඡළභිඤ්ඤො අහොසි। තෙන වුත්තං <b>අපදානෙ</b> (අප॰ ථෙර 2.51.80-84) –
gax:“සුවණ්ණවණ්ණං සම්බුද්ධං, ආහුතීනං පටිග්ගහං।
gae:රථියං පටිපජ්ජන්තං, ආමොදමදදිං ඵලං॥
gax:“එකනවුතිතො <pb V=1.259/> කප්පෙ, යං ඵලං අදදිං තදා।
gae:දුග්ගතිං නාභිජානාමි, ඵලදානස්සිදං ඵලං॥
gax:“කිලෙසා ඣාපිතා මය්හං…පෙ॰… කතං බුද්ධස්ස සාසන”න්ති॥
bod:ඡළභිඤ්ඤො පන හුත්වා “බුද්ධුපට්ඨානං ගමිස්සාමී”ති ථෙරං ආපුච්ඡිත්වා අනුක්කමෙන මජ්ඣිමදෙසං ගන්ත්වා සත්ථාරං උපසඞ්කමිත්වා වන්දිත්වා එකමන්තං නිසින්නො <pb M=1.303/>, “කච්චි, භික්ඛු, ඛමනීයං, කච්චි යාපනීය”න්තිආදිනා සත්ථාරා කතපටිසන්ථාරො පටිවචනමුඛෙන, “භගවා තුම්හාකං සාසනං උපගතකාලතො පට්ඨාය මය්හං සබ්බදුක්ඛං අපගතං, සබ්බො පරිස්සයො වූපසන්තො”ති පවෙදනවසෙන අඤ්ඤං බ්යාකරොන්තො –
gax:120:“පඤ්චක්ඛන්ධා පරිඤ්ඤාතා, තිට්ඨන්ති ඡින්නමූලකා।
gae:දුක්ඛක්ඛයො අනුප්පත්තො, පත්තො මෙ ආසවක්ඛයො”ති॥ – ගාථං අභාසි।
bod:තත්ථ <b>පඤ්චක්ඛන්ධා පරිඤ්ඤාතා</b>ති පඤ්චපි මෙ උපාදානක්ඛන්ධා විපස්සනාපඤ්ඤාසහිතාය මග්ගපඤ්ඤාය “ඉදං දුක්ඛං, එත්තකං දුක්ඛං, න ඉතො භිය්යො”ති සබ්බසො පරිච්ඡිජ්ජ ඤාතා, න තෙසු කිඤ්චිපි පරිඤ්ඤාතබ්බං අත්ථීති <pb P=1.249/> අධිප්පායො। <b>තිට්ඨන්ති ඡින්නමූලකා</b>ති සබ්බසො පරිඤ්ඤාතත්තා එව තෙසං අවිජ්ජාතණ්හාදිකස්ස මූලස්ස සමුච්ඡින්නත්තා අරියමග්ගෙන පහීනත්තා යාවචරිමචිත්තනිරොධා තෙ තිට්ඨන්ති। <b>දුක්ඛක්ඛයො අනුප්පත්තො</b>ති ඡින්නමූලකත්තායෙව ච නෙසං වට්ටදුක්ඛස්ස ඛයො පරික්ඛයො අනුප්පත්තො, නිබ්බානං අධිගතං। <b>පත්තො මෙ ආසවක්ඛයො</b>ති කාමාසවාදීනං සබ්බෙසං ආසවානං ඛයන්තෙ අභිගන්තබ්බතාය “ආසවක්ඛයො”ති ලද්ධනාමං අරහත්තං පත්තං පටිලද්ධන්ති අත්ථො। කෙචි පන අන්තිමායං සමුස්සයො”ති පඨන්ති। නිබ්බානස්ස අධිගතත්තායෙව අයං මම සමුස්සයො අත්තභාවො අන්තිමො සබ්බපච්ඡිමකො, නත්ථි දානි පුනබ්භවොති අත්ථො। යං පන තත්ථ තත්ථ අවුත්තං, තං හෙට්ඨා වුත්තනයත්තා උත්තානංයෙවාති।
cen:ඉසිදත්තත්ථෙරගාථාවණ්ණනා නිට්ඨිතා।
cen:ද්වාදසමවග්ගවණ්ණනා නිට්ඨිතා।
cen:නිට්ඨිතා ච පරමත්ථදීපනියං ථෙරගාථාවණ්ණනායං
cen:වීසාධිකසතත්ථෙරගාථාපටිමණ්ඩිතස්ස එකකනිපාතස්ස
bod:අත්ථවණ්ණනා।
