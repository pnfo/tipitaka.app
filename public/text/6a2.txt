boo:1:චිත්තුප්පාදකණ්ඩං
cha:තිකමාතිකාපදවණ්ණනා
bod:ඉදානි <pb M=.27/> <pb V=.26/> පටිඤ්ඤාතකථං කාතුං <b>“ඉදානි ඉති මෙ…පෙ॰… කථනොකාසො සම්පත්තො”</b>තිආදිමාහ। <b>ඉතො පට්ඨායා</b>ති කුසලධම්මපදතො පට්ඨාය।
bod:1:<b>සබ්බපදෙහි ලද්ධනාමො</b>ති තීසුපි පදෙසු වෙදනාසද්දස්ස විජ්ජමානත්තා තෙන ලද්ධනාමො සබ්බපදෙහි ලද්ධනාමො හොති। නනු සුඛාය වෙදනාය සම්පයුත්තා ධම්මාති චත්තාරි පදානි, එවං සෙසෙසුපීති ද්වාදසෙතානි පදානි, න තීණීති වෙදනාසද්දස්ස පදත්තයාවයවත්තං සන්ධාය “සබ්බපදෙහී”ති වුච්චෙය්ය, න යුත්තං। “වෙදනායා”ති හි විසුං පදං න කස්සචි පදස්ස අවයවො හොති, නාපි සුඛාදිපදභාවං භජතීති තෙන ලද්ධනාමො කථං සබ්බපදෙහි ලද්ධනාමො සියාති? අධිප්පෙතප්පකාරත්ථගමකස්ස පදසමුදායස්ස පදත්තා। පජ්ජති අවබුජ්ඣීයති එතෙනාති හි පදං, “සුඛාය වෙදනාය සම්පයුත්තා ධම්මා”ති එතෙන ච පදසමුදායෙන යථාධිප්පෙතො අත්ථො සමත්තො විඤ්ඤායති, තස්මා සො පදසමුදායො “පද”න්ති වුච්චති। එවං ඉතරෙපි වෙදිතබ්බා। තස්මා තෙසං තිණ්ණං සමුදායානං අවයවෙන ලද්ධනාමො සබ්බපදෙහි ලද්ධනාමොති යුත්තො।
bod:<b>ගන්ථතො ච අත්ථතො චා</b>ති එත්ථ හෙතුපදසහෙතුකපදාදීහි සම්බන්ධත්තා ගන්ථතො ච හෙතුඅත්ථසහෙතුකත්ථාදීහි සම්බන්ධත්තා අත්ථතො ච අඤ්ඤමඤ්ඤසම්බන්ධො වෙදිතබ්බො। සහෙතුකහෙතුසම්පයුත්තදුකා හි හෙතුදුකෙ හෙතූහි සම්බන්ධත්තා හෙතුදුකසම්බන්ධා, හෙතුසහෙතුකදුකො හෙතුදුකසහෙතුකදුකසම්බන්ධො උභයෙකපදවසෙන। තථා හෙතුහෙතුසම්පයුත්තදුකො හෙතුදුකහෙතුසම්පයුත්තදුකසම්බන්ධො <pb V=.27/>, නහෙතුසහෙතුකදුකො එකද්විපදවසෙන හෙතුදුකසහෙතුකදුකසම්බන්ධොති। <b>කණ්ණිකා වියා</b>ති පුප්ඵමයකණ්ණිකා විය। <b>ඝටා වියා</b>ති පුප්ඵහත්ථකාදීසු පුප්ඵාදීනං සමූහො විය। කණ්ණිකාඝටාදීසු හි පුප්ඵාදීනි වණ්ටාදීහි අඤ්ඤමඤ්ඤසම්බන්ධානි හොන්තීති තථාසම්බන්ධතා එතෙසං දුකානං වුත්තා। <b>දුකසාමඤ්ඤතො</b>ති අඤ්ඤෙහි හෙතුදුකාදීහි දුකවසෙන සමානභාවා। <b>අඤ්ඤෙහී</b>ති සාරම්මණදුකාදීහි। අසඞ්ගහිතො පදෙසො යෙසං අත්ථි, තෙ <b>සප්පදෙසා</b>। යෙසං පන නත්ථි, තෙ <b>නිප්පදෙසා</b>।
bod:“කච්චි <pb M=.28/> නු භොතො කුසල”න්ති එවං පුච්ඡිතමෙවත්ථං පාකටං කත්වා පුච්ඡිතුං “කච්චි භොතො අනාමය”න්ති වුත්තං, තස්මා කුසලසද්දො අනාමයත්ථො හොති। <b>බාහිතිකසුත්තෙ</b> (ම॰ නි॰ 2.361) භගවතො කායසමාචාරාදයො වණ්ණෙන්තෙන ධම්මභණ්ඩාගාරිකෙන “යො ඛො, මහාරාජ, කායසමාචාරො අනවජ්ජො”ති කුසලො කායසමාචාරො වුත්තො। න හි භගවතො සුඛවිපාකං කම්මං අත්ථීති සබ්බසාවජ්ජරහිතා කායසමාචාරාදයො කුසලාති වුත්තා। <b>කුසලෙසු ධම්මෙසූ</b>ති ච බොධිපක්ඛියධම්මා “කුසලා”ති වුත්තා। තෙ ච විපස්සනාමග්ගඵලසම්පයුත්තා න එකන්තෙන සුඛවිපාකායෙවාති අනවජ්ජත්ථො කුසලසද්දො। <b>අඞ්ගපච්චඞ්ගාන</b>න්ති කුසලසද්දයොගෙන භුම්මත්ථෙ සාමිවචනං, අඞ්ගපච්චඞ්ගානං වා නාමකිරියාපයොජනාදීසූති අත්ථො। <b>නච්චගීතස්සා</b>ති ච සාමිවචනං භුම්මත්ථෙ, නච්චගීතස්ස විසෙසෙසූති වා යොජෙතබ්බං। කුසලානං ධම්මානං සමාදානහෙතු එවමිදං පුඤ්ඤං පවඩ්ඪතීති පුඤ්ඤවිපාකනිබ්බත්තකකම්මං “කුසල”න්ති වුත්තං। <b>ධම්මා හොන්තී</b>ති සුඤ්ඤධම්මත්තා සභාවමත්තා හොන්තීති අත්ථො। එවං <b>ධම්මෙසු ධම්මානුපස්සී</b>ති එත්ථාපි සුඤ්ඤතත්ථො ධම්මසද්දො දට්ඨබ්බො।
bod:<b>සලයන්ති…පෙ॰… විද්ධංසෙන්තී</b>ති එත්ථ පුරිමස්ස පුරිමස්ස පච්ඡිමං පච්ඡිමං අත්ථවචනං। අථ වා සලනස්ස අත්ථදීපනානි චලනාදීනි තීණි තදඞ්ගප්පහානාදීහි යොජෙතබ්බානි। අප්පහීනභාවෙන සන්තානෙ සයමානා අකුසලා ධම්මා රාගාදිඅසුචිසම්පයොගතො නානාවිධදුක්ඛහෙතුතො ච <b>කුච්ඡිතෙන ආකාරෙන සයන්ති</b>। ඤාණවිප්පයුත්තානම්පි ඤාණං උපනිස්සයපච්චයො හොතීති සබ්බෙපි කුසලා ධම්මා <b>කුසෙන</b> ඤාණෙන පවත්තෙතබ්බාති <b>කුසලා</b>। උප්පන්නංසානුප්පන්නංසභාගෙසු සඞ්ගහිතත්තා <b>උභයභාගගතං සංකිලෙසපක්ඛං</b> පහානානුප්පාදනෙහි <b>ලුනන්ති</b> සම්මප්පධානද්වයං විය।
bod:සත්තාදිගාහකානං <pb V=.28/> චිත්තානං ගොචරා සත්තාදයො විය පඤ්ඤාය උපපරික්ඛියමානා න නිස්සභාවා, කින්තු අත්තනො සභාවං ධාරෙන්තීති <b>ධම්මා</b>। න ච ධාරියමානසභාවා අඤ්ඤො ධම්මො නාම අත්ථි। න හි රුප්පනාදීහි අඤ්ඤෙ රූපාදයො, කක්ඛළාදීහි ච අඤ්ඤෙ පථවීආදයො ධම්මා විජ්ජන්තීති। අඤ්ඤථා පන අවබොධෙතුං න සක්කාති නාමවසෙන විඤ්ඤාතාවිඤ්ඤාතෙ සභාවධම්මෙ අඤ්ඤෙ විය කත්වා “අත්තනො සභාවං ධාරෙන්තී”ති <pb M=.29/> වුත්තං। සප්පච්චයධම්මෙසු විසෙසං දස්සෙන්තො <b>“ධාරීයන්ති වා පච්චයෙහී”</b>ති ආහ। <b>ධාරීයන්තී</b>ති උපධාරීයන්ති, ලක්ඛීයන්තීති අත්ථො।
bod:<b>අකුසලා</b>ති කුසලපටිසෙධනමත්තං කුසලාභාවමත්තවචනං තදඤ්ඤමත්තවචනං වා එතං න හොති, කින්තු තප්පටිපක්ඛවචනන්ති දස්සෙතුං <b>“මිත්තපටිපක්ඛා අමිත්තා වියා”</b>තිආදි වුත්තං। තප්පටිපක්ඛවචනතා ච අබ්යාකතතතියරාසිවචනෙන විඤ්ඤායති। යදි හි කුසලාභාවමත්තවචනං අකුසලසද්දො, තෙන න කොචි ධම්මො වුත්තොති අබ්යාකතවචනෙනෙව ච තතියො රාසි වුත්තො න සියා, කුසලා චෙව ධම්මා අබ්යාකතා චාති දුකොවායං ආපජ්ජති, න තිකො, එවඤ්ච සති අකුසලවචනෙන න කොචි අත්ථො। අථ සියා, “අනබ්යාකතා”ති ච වත්තබ්බං සියා කුසලානං විය අබ්යාකතානඤ්ච අභාවමත්තසම්භවා, තස්මා අභාවමත්තවචනෙ අබ්යාකතභාවමත්තං විය කුසලාභාවමත්තං අකුසලං න කොචි රාසීති “අබ්යාකතා”ති තතියො රාසි න සියා। තතියරාසිභාවෙන ච අබ්යාකතා වුත්තාති අකුසලො ච එකො රාසීති විඤ්ඤායති। තස්මා නාභාවවචනතා, සභාවධාරණාදිඅත්ථෙන ධම්මසද්දෙන සමානාධිකරණභාවතො ච අකුසලසද්දස්ස කුසලාභාවමත්තවචනතා න හොති, නාපි තදඤ්ඤමත්තවචනතා තතියරාසිවචනතො එව। යදි හි කුසලෙහි අඤ්ඤෙ අකුසලා චෙතසිකෙහි අඤ්ඤෙ අචෙතසිකා විය, කුසලාකුසලවචනෙහි සබ්බෙසං ධම්මානං සඞ්ගහිතත්තා අසඞ්ගහිතස්ස තතියරාසිස්ස අභාවා චෙතසිකදුකො විය අයඤ්ච දුකො වත්තබ්බො සියා “කුසලා ධම්මා අකුසලා ධම්මා”ති, න “අබ්යාකතා”ති තතියො රාසි වත්තබ්බො, වුත්තො ච සො, තස්මා න තදඤ්ඤමත්තවචනං අකුසලසද්දො, පාරිසෙසෙන තප්පටිපක්ඛෙසු අ-කාරස්ස පයොගදස්සනතො ලොකෙ “අමිත්තා”ති සාසනෙ “අලොභො”ති ඉධාපි තප්පටිපක්ඛවචනතා අකුසලසද්දස්ස සිද්ධා, තත්ථ නිරුළ්හත්තා ච න ඉතරවචනතා, තප්පටිපක්ඛභාවො ච විරුද්ධසභාවත්තා තප්පහෙය්යභාවතො ච වෙදිතබ්බො, න කුසලවිනාසනතො। න හි කුසලා අකුසලෙහි පහාතබ්බා, මහාබලවතාය පන කුසලායෙව පයොගනිප්ඵාදිතා සදානුසයිතෙ අකුසලෙ තදඞ්ගවික්ඛම්භනසමුච්ඡෙදවසෙන පජහන්තීති।
bod:<b>න</b> <pb M=.30/> <pb V=.29/> <b>බ්යාකතා</b>ති අකථිතා। කථං පනෙතෙ අකථිතා හොන්ති, නනු “සුඛාය වෙදනාය සම්පයුත්තා”තිආදීහි තිකදුකපදෙහි චක්ඛුවිඤ්ඤාණාදිවචනෙහි ඵස්සාදිවචනෙහි ච කථිතාති? නො න කථිතා, තානි පන වචනානි ඉධ අනධිප්පෙතානි අවුත්තත්තා අනනුවත්තනතො। න හි “සුඛාය වෙදනාය සම්පයුත්තා ධම්මා”තිආදිං වත්වා “අබ්යාකතා”ති වුත්තං, තස්මා න තානි ඉධ අනුවත්තන්තීති තබ්බචනීයභාවෙන අකථිතතා න හොති, කුසලාකුසලවචනානි පන ඉධ වුත්තත්තා අනුවත්තන්තීති තබ්බචනීයභාවෙන අකථිතතා ඤායතීති <b>“කුසලාකුසලභාවෙන අකථිතාති අත්ථො”</b>ති ආහ। <b>න බ්යාකතා</b>ති වා අවිපාකා, අබ්යාකතවචනෙනෙව ච අවිපාකත්ථා ඤායන්ති। න හි භගවතො වචනං ඤාපකසාධනීයං, ආසයානුසයචරියාදිකුසලෙන භගවතා යෙසං අවබොධනත්ථං ධම්මා වුත්තා තෙසං වචනානන්තරං තදත්ථපටිවෙධතො, පච්ඡිමෙහි පන යථා තෙසං අවබොධනත්ථං භගවතා තං තං වචනං වුත්තං, යථා ච තෙහි තදත්ථො පටිවිද්ධො, තං සබ්බං ආචරියෙ පයිරුපාසිත්වා සුත්වා වෙදිතබ්බං හොති, තස්මා කාරණං අවත්වා <b>“කුසලාකුසලභාවෙන අකථිතාති අත්ථො”</b>ති ආහ। යො ච වදෙය්ය “අකුසලවිපාකභාවෙන අකථිතත්තා, කුසලා අබ්යාකතාති ආපජ්ජන්ති, කුසලවිපාකභාවෙන අකථිතත්තා අකුසලාපී”ති, සොපි “අඤ්ඤාපකසාධනීයවචනො භගවා”ති නිවාරෙතබ්බො අනුවත්තමානවචනවචනීයභාවෙන අකථිතස්ස ච අබ්යාකතභාවතො। න හි අවිපාකවචනං වුත්තං කුසලවචනඤ්ච අවුත්තං, යතො අවිපාකවචනස්ස අධිකතභාවො කුසලස්ස ච තබ්බචනීයභාවෙන අකථිතභාවො සියා, තස්මා න කුසලානං අබ්යාකතතා, එවං අකුසලානඤ්ච අනබ්යාකතභාවෙ යොජනා කාතබ්බා।
bod:අථ වා <b>වි</b>-සද්දො විරොධවචනො, <b>ආ</b>-සද්දො අභිමුඛභාවප්පකාසනො, තස්මා අත්තනො පච්චයෙහි අඤ්ඤමඤ්ඤවිරොධාභිමුඛා කතා, ලක්ඛණවිරොධතො විනාසකවිනාසිතබ්බතො චාති බ්යාකතා, කුසලාකුසලා। න බ්යාකතාති <b>අබ්යාකතා</b>। තෙ හි ලක්ඛණතො කුසලාකුසලා විය විරුද්ධා න හොන්ති। න හි අවිපාකතා දුක්ඛවිපාකතා විය සුඛවිපාකතාය සුඛවිපාකතා විය ච දුක්ඛවිපාකතාය සුඛදුක්ඛවිපාකතාහි විරුජ්ඣතීති නාපි තෙ කිඤ්චි පජහන්ති, න ච තෙ කෙනචි පහාතබ්බාති අයමෙත්ථ අත්තනොමති।
bod:<b>අනවජ්ජසුඛවිපාකලක්ඛණා</b>ති <pb M=.31/> එත්ථ නත්ථි එතෙසං අවජ්ජන්ති අනවජ්ජා, ගරහිතබ්බභාවරහිතා නිද්දොසාති අත්ථො। තෙන නෙසං අගරහිතබ්බභාවං දස්සෙති, න ගාරය්හවිරහමත්තං <pb V=.30/>। අඤ්ඤෙපි අත්ථි නිද්දොසා අබ්යාකතාති අනවජ්ජවචනමත්තෙන තෙසම්පි කුසලතාපත්තිදොසං දිස්වා තං පරිහරිතුං සුඛවිපාකවචනං ආහ। අවජ්ජපටිපක්ඛා වා ඉධ අනවජ්ජාති වුත්තා, න <b>බාහිතිකසුත්තෙ</b> (ම॰ නි॰ 2.361) විය පටිප්පස්සද්ධාවජ්ජා විරහිතාවජ්ජමත්තා වා, තස්මා අනවජ්ජවචනෙන අවජ්ජවිනාසනභාවො දස්සිතො। අබ්යාකතෙහි පන විසිට්ඨං කුසලාකුසලානං සාධාරණං සවිපාකතාලක්ඛණන්ති තස්මිං ලක්ඛණෙ විසෙසදස්සනත්තං සුඛවිපාකවචනං අවොච। සිද්ධො හි පුරිමෙනෙව අකුසලාබ්යාකතෙහි කුසලානං විසෙසොති। සුඛො විපාකො එතෙසන්ති සුඛවිපාකා। තෙන කුසලාකුසලානං සාමඤ්ඤෙ විපාකධම්මභාවෙ සුඛවිපාකවිපච්චනසභාවං දස්සෙති, න තෙසං සුඛවිපාකසබ්භාවමෙව। අනවජ්ජා ච තෙ සුඛවිපාකා චාති අනවජ්ජසුඛවිපාකා। කුසලා ලක්ඛීයන්ති එතෙනාති ලක්ඛණං, අනවජ්ජසුඛවිපාකලක්ඛණං එතෙසන්ති <b>අනවජ්ජසුඛවිපාකලක්ඛණා</b>। නනු තෙ එව කුසලා අනවජ්ජසුඛවිපාකා, කථං තෙ සයමෙව අත්තනො ලක්ඛණං හොන්තීති? විඤ්ඤාතාවිඤ්ඤාතසද්දත්ථභාවෙන ලක්ඛණලක්ඛිතබ්බභාවයුත්තිතො। කුසලසද්දත්ථවසෙන හි අවිඤ්ඤාතා කුසලා ලක්ඛිතබ්බා හොන්ති, අනවජ්ජසුඛවිපාකසද්දත්ථභාවෙන විඤ්ඤාතා ලක්ඛණන්ති යුත්තමෙතං। අථ වා ලක්ඛීයතීති ලක්ඛණං, සභාවො। අනවජ්ජසුඛවිපාකා ච තෙ ලක්ඛණඤ්චාති <b>අනවජ්ජසුඛවිපාකලක්ඛණා,</b> අනවජ්ජසුඛවිපාකා හුත්වා ලක්ඛියමානා සභාවා කුසලා නාමාති අත්ථො।
bod:අථ වා අනවජ්ජවචනෙන අනවජ්ජත්තං ආහ, සුඛවිපාකවචනෙන සුඛවිපාකත්තං, තස්මා අනවජ්ජඤ්ච සුඛවිපාකො ච අනවජ්ජසුඛවිපාකං, තං ලක්ඛණං එතෙසං කරණත්ථෙ ච කම්මත්ථෙ ච ලක්ඛණසද්දෙ සභාවභූතන්ති <b>අනවජ්ජසුඛවිපාකලක්ඛණා,</b> අනවජ්ජසුඛවිපාකසභාවෙන ලක්ඛියමානා තංසභාවවන්තො ච කුසලාති වුත්තං හොති। තත්ථ අනවජ්ජවචනෙන පවත්තිසුඛතං කුසලානං දස්සෙති, සුඛවිපාකවචනෙන විපාකසුඛතං। පුරිමඤ්හි අත්තනො පවත්තිසභාවවසෙන ලක්ඛණතාවචනං, පච්ඡිමං කාලන්තරෙ විපාකුප්පාදනසමත්ථතායාති। තථා පුරිමෙන කුසලානං අත්තසුද්ධිං දස්සෙති <pb M=.32/>, පච්ඡිමෙන විසුද්ධවිපාකතං। පුරිමෙන ච කුසලං අකුසලසභාවතො නිවත්තෙති, පච්ඡිමෙන අබ්යාකතසභාවතො සවිපාකත්තදීපකත්තා පච්ඡිමස්ස। පුරිමෙන වා වජ්ජපටිපක්ඛභාවදස්සනතො කිච්චට්ඨෙන රසෙන අකුසලවිද්ධංසනරසතං දීපෙති, පච්ඡිමෙන සම්පත්තිඅත්ථෙන ඉට්ඨවිපාකරසතං। පුරිමෙන ච උපට්ඨානාකාරට්ඨෙන පච්චුපට්ඨානෙන වොදානපච්චුපට්ඨානතං දස්සෙති, පච්ඡිමෙන ඵලත්ථෙන සුඛවිපාකපච්චුපට්ඨානතං। පුරිමෙන ච යොනිසොමනසිකාරං කුසලානං <pb V=.31/> පදට්ඨානං විභාවෙති। තතො හි තෙ අනවජ්ජා ජාතාති। පච්ඡිමෙන කුසලානං අඤ්ඤෙසං පදට්ඨානභාවං දස්සෙති। තෙ හි සුඛවිපාකස්ස කාරණං හොන්තීති। එත්ථ ච සුඛවිපාකසද්දෙ සුඛසද්දො ඉට්ඨපරියායවචනන්ති දට්ඨබ්බො। ඉට්ඨචතුක්ඛන්ධවිපාකා හි කුසලා, න සුඛවෙදනාවිපාකාව। සඞ්ඛාරදුක්ඛොපසමසුඛවිපාකතාය ච සම්භවො එව නත්ථි। න හි තංවිපාකොති। යදි පන විපාකසද්දො ඵලපරියායවචනං, නිස්සන්දවිපාකෙන ඉට්ඨරූපෙනාපි සුඛවිපාකතා යොජෙතබ්බා।
bod:<b>සාවජ්ජදුක්ඛවිපාකලක්ඛණා</b>ති එත්ථ ච වුත්තවිධිඅනුසාරෙන අත්ථො ච යොජනා ච යථාසම්භවං වෙදිතබ්බා। විපාකාරහතා කුසලාකුසලානං ලක්ඛණභාවෙන වුත්තා, තබ්භාවෙන අකථිතා අබ්යාකතා අවිපාකාරහසභාවා හොන්තීති ආහ <b>“අවිපාකලක්ඛණා අබ්යාකතා”</b>ති। යථෙව හි සුඛදුක්ඛවිපාකාරහා සුඛදුක්ඛවිපාකාති එවංලක්ඛණතා කුසලාකුසලානං වුත්තා, එවමිධාපි අවිපාකාරහා අවිපාකාති එවංලක්ඛණතා අබ්යාකතානං වුත්තා। තස්මා “අහොසි කම්මං නාහොසි කම්මවිපාකො න භවිස්සති කම්මවිපාකො නත්ථි කම්මවිපාකො, අත්ථි කම්මං නත්ථි කම්මවිපාකො න භවිස්සති කම්මවිපාකො, භවිස්සති කම්මං න භවිස්සති කම්මවිපාකො”ති (පටි॰ ම॰ 1.234) එවංපකාරානං කුසලාකුසලානං කුසලාකුසලභාවානාපත්ති අබ්යාකතභාවාපත්ති වා න හොති। න හි තෙ සුඛදුක්ඛවිපාකාරහා න හොන්ති විපාකධම්මත්තා, අවිපාකාරහා වා න හොන්ති අවිපාකධම්මත්තාභාවාති।
bod:<b>කුසලාති වා ධම්මාති වාතිආදීනී</b>ති කුසලධම්මපදානි ද්වෙ, අකුසලධම්මපදානි ද්වෙ, අබ්යාකතධම්මපදානි ද්වෙති। <b>එකත්ථනානත්ථානී</b>ති විසුං විසුං ද්වින්නං ද්වින්නං අඤ්ඤමඤ්ඤාපෙක්ඛං එකත්ථනානත්ථතං චොදෙති, න ඡන්නං। දොසමෙත්ථ වත්තුකාමො චොදකො පුච්ඡතීති ඤත්වා ආචරියො ආහ <b>“කිඤ්චෙත්ථා”</b>ති। එත්ථ <pb M=.33/> එකත්ථනානත්ථතායං කිඤ්චි වත්තබ්බං අසමත්තා තෙ චොදනා, අවසිට්ඨං තාව බ්රූහීති වුත්තං හොති। යදි එකත්ථානි ඉන්දසක්කසද්දානං විය සද්දමත්තෙ එව භෙදො, එවං කුසලධම්මසද්දානං, න අත්ථෙති। යථා “ඉන්දො සක්කො”ති වුත්තෙ “ඉන්දො ඉන්දො”ති වුත්තසදිසං හොති, එවං “කුසලා ධම්මා”ති ඉදං වචනං “කුසලා කුසලා”ති වුත්තසදිසං හොති। එවං ඉතරෙසුපි “අකුසලා අකුසලා”ති වුත්තසදිසතා “අබ්යාකතා අබ්යාකතා”ති වුත්තසදිසතා ච යොජෙතබ්බා। අථ නානත්ථානි, ඉන්දකුවෙරසද්දානං විය සද්දතො අත්ථතො ච කුසලධම්මසද්දානං භෙදො, තථා අකුසලධම්මසද්දාදීනන්ති ඡහි පදෙහි චතූහි පදෙහි ච ඡ චත්තාරො <pb V=.32/> ච අත්ථා භින්නා වුත්තාති කුසලත්තිකාදීනං කුසලඡක්කාදිභාවො, හෙතුදුකාදීනඤ්ච හෙතුචතුක්කාදිභාවො ආපජ්ජතීති।
bod:නනු තිණ්ණං ධම්මසද්දානං තිණ්ණං ඉන්දසද්දානං විය රූපාභෙදා අත්ථාභෙදොති ඡක්කභාවො න භවිස්සති, තස්මා එවමිදං වත්තබ්බං සියා “තිකදුකානං චතුක්කතිකභාවො ආපජ්ජතී”ති, න වත්තබ්බං, තිණ්ණං ධම්මසද්දානං එකත්ථානං තිණ්ණං ඉන්දසද්දානං විය වචනෙ පයොජනාභාවා වුත්තානං තෙසං මාසසද්දානං විය අභින්නරූපානඤ්ච අත්ථභෙදො උපපජ්ජතීති, එවමපි යථා එකො මාසසද්දො අභින්නරූපො කාලං අපරණ්ණවිසෙසං සුවණ්ණමාසඤ්ච වදති, එවං ධම්මසද්දොපි එකො භින්නෙ අත්ථෙ වත්තුමරහතීති කාලාදීනං මාසපදත්ථතාය විය තබ්බචනීයභින්නත්ථානං ධම්මපදත්ථතාය අභෙදොති චතුක්කතිකභාවො එව ආපජ්ජතීති, නාපජ්ජති එකස්ස සද්දස්ස ජාතිගුණකිරියාභින්නානං අනභිධානතො। න හි මාස-සද්දො එකො ජාතිභින්නානං කාලාදීනං අන්තරෙන සරූපෙකසෙසං වාචකො හොති। ඉධ ච යදි සරූපෙකසෙසො කතො සියා, දුතියො තතියො ච ධම්ම-සද්දො න වත්තබ්බො සියා, වුත්තො ච සො, තස්මා කුසලාදි-සද්දා විය අභින්නකුසලාදිජාතීසු රූපසාමඤ්ඤෙපි මාස-සද්දා විය තයො විනිවත්තඅඤ්ඤජාතීසු වත්තමානා තයො ද්වෙ ච ධම්ම-සද්දා ආපන්නාති තිකදුකානං ඡක්කචතුක්කභාවො එව ආපජ්ජතීති।
bod:<b>පදානඤ්ච අසම්බන්ධො</b>ති කුසලධම්මපදානං අඤ්ඤමඤ්ඤං තථා අකුසලධම්මපදානං අබ්යාකතධම්මපදානඤ්ච අසම්බන්ධො ආපජ්ජතීති අත්ථො। ද්වින්නං ද්වින්නඤ්හි ඉච්ඡිතො සම්බන්ධො, න සබ්බෙසං ඡන්නං චතුන්නං වා අඤ්ඤමඤ්ඤන්ති। ඉදං පන කස්මා චොදෙති, නනු නානත්ථත්තෙ සති අත්ථන්තරදස්සනත්ථං වුච්චමානෙසු ධම්ම-සද්දෙසු කුසලාකුසලාබ්යාකත-සද්දානං <pb M=.34/> විය අසම්බන්ධො වුත්තො යුත්තො එවාති? සච්චමෙතං, අසම්බන්ධං පන සිද්ධං කත්වා පුරිමචොදනා කතා “තිකදුකානං ඡක්කචතුක්කභාවො ආපජ්ජතී”ති, ඉධ පන තං අසම්බන්ධං සාධෙතුං ඉදං චොදිතන්ති වෙදිතබ්බං। අථ වා එවමෙත්ථ යොජනා කාතබ්බා – යදි පන ඡක්කචතුක්කභාවං න ඉච්ඡසි, පදානං සම්බන්ධෙන භවිතබ්බං යථාවුත්තනයෙන, සො ච සමානවිභත්තීනං ද්වින්නං ද්වින්නං සම්බන්ධො එකත්ථත්තෙ සති යුජ්ජෙය්ය, ත්වං පන නානත්ථතං වදසීති පදානඤ්ච තෙ අසම්බන්ධො ආපජ්ජති, නෙව නාපජ්ජතීති। නියමනත්ථො <b>ච</b>-සද්දො। <b>පුබ්බාපර…පෙ॰… නිප්පයොජනානි නාම හොන්තී</b>ති ඡක්කචතුක්කභාවං අනිච්ඡන්තස්ස, නානත්ථතං පන ඉච්ඡන්තස්සාති අධිප්පායො। අවස්සඤ්ච සම්බන්ධො ඉච්ඡිතබ්බො පුබ්බාපරවිරොධාපත්තිතොති දස්සෙතුං <b>“යාපි චෙසා”</b>තිආදිමාහ। පුච්ඡා හි පදවිපල්ලාසකරණෙන <pb V=.33/> ධම්මා එව කුසලාති කුසලධම්ම-සද්දානං ඉධ උද්දිට්ඨානං එකත්ථතං දීපෙති, තව ච නානත්ථතං වදන්තස්ස නෙව හි ධම්මා කුසලාති කත්වා තායපි පුච්ඡාය විරොධො ආපජ්ජති, වුච්චති ච තථා සා පුච්ඡාති න නානත්ථතා යුජ්ජති।
bod:<b>අපරො නයො</b>ති “කුසලා ධම්මා”තිආදීනං ද්වින්නං ද්වින්නං එකත්ථත්තමෙව තිණ්ණං ධම්මසද්දානං එකත්ථනානත්ථත්තෙහි චොදෙති। <b>තිණ්ණං ධම්මානං එකත්තා</b>තිආදිම්හි යථා තීහි ඉන්ද-සද්දෙහි වුච්චමානානං ඉන්දත්ථානං ඉන්දභාවෙන එකත්තා තතො අනඤ්ඤෙසං සක්කපුරින්දදසහස්සක්ඛසද්දත්ථානං එකත්තං, එවං තිණ්ණං ධම්ම-සද්දත්ථානං ධම්මභාවෙන එකත්තා තතො අනඤ්ඤෙසං කුසලාකුසලාබ්යාකත-සද්දත්ථානං එකත්තං ආපජ්ජතීති අත්ථො। <b>ධම්මො නාම භාවො</b>ති සභාවධාරණාදිනා අත්ථෙන ධම්මොති වුත්තො, සො ච සභාවස්සෙව හොති, නාසභාවස්සාති ඉමිනා අධිප්පායෙන වදති। හොතු භාවො, තතො කින්ති? යදි තිණ්ණං ධම්මසද්දානං නානත්ථතා, තීසු ධම්මෙසු යො කොචි එකො ධම්මො භාවො, තතො අනඤ්ඤං කුසලං අකුසලං අබ්යාකතං වා එකෙකමෙව භාවො। භාවභූතා පන ධම්මා අඤ්ඤෙ ද්වෙ අභාවා හොන්තීති තෙහි අනඤ්ඤෙ කුසලාදීසු ද්වෙ යෙ කෙචි අභාවා। යොපි ච සො එකො ධම්මො භාවොති ගහිතො, සොපි සමානරූපෙසු තීසු ධම්මසද්දෙසු අයමෙව භාවත්ථො හොතීති නියමස්ස අභාවා අඤ්ඤස්ස භාවත්ථත්තෙ සති අභාවො හොතීති තතො අනඤ්ඤස්සපි අභාවත්තං ආපන්නන්ති කුසලාදීනං සබ්බෙසම්පි අභාවත්තාපත්ති හොති। න හි ඉන්දස්ස අමනුස්සත්තෙ තතො අනඤ්ඤෙසං සක්කාදීනං මනුස්සත්තං අත්ථීති।
bod:නනු <pb M=.35/> එවමපි එකස්ස භාවත්තං විනා අඤ්ඤෙසං අභාවත්තං න සක්කා වත්තුං, තත්ථ ච එකෙනෙව භාවෙන භවිතබ්බන්ති නියමාභාවතො තිණ්ණම්පි භාවත්තෙ සිද්ධෙ තෙහි අනඤ්ඤෙසං කුසලාදීනම්පි භාවත්තං සිද්ධං හොතීති? න හොති තිණ්ණං ධම්ම-සද්දානං නානත්ථභාවස්ස අනුඤ්ඤාතත්තා। න හි තිණ්ණං භාවත්තෙ නානත්ථතා අත්ථි, අනුඤ්ඤාතා ච සා තයාති। නනු තිණ්ණං ධම්මානං අභාවත්තෙපි නානත්ථතා න සියාති? මා හොතු නානත්ථතා, තව පන නානත්ථතං පටිජානන්තස්ස “එසො දොසො”ති වදාමි, න පන මයා නානත්ථතා එකත්ථතා වා අනුඤ්ඤාතාති කුතො මෙ විරොධො සියාති। අථ වා <b>අභාවත්තං ආපන්නෙහි ධම්මෙහි අනඤ්ඤෙ කුසලාදයොපි අභාවා එව සියු</b>න්ති ඉදං වචනං අනියමෙන යෙ කෙචි ද්වෙ ධම්මා අභාවත්තං ආපන්නා, තෙහි අනඤ්ඤෙසං කුසලාදීසු යෙසං කෙසඤ්චි ද්වින්නං කුසලාදීනං අභාවත්තාපත්තිං සන්ධාය වුත්තං <pb V=.34/> එකස්ස භාවත්තා। යම්පි වුත්තං <b>“තෙහි ච අඤ්ඤො කුසලපරොපි අභාවො සියා”</b>ති, තං අනියමදස්සනත්ථං වුත්තං, න සබ්බෙසං අභාවසාධනත්ථං। අයඤ්හි තත්ථ අත්ථො අකුසලපරස්ස වා අබ්යාකතපරස්ස වා ධම්මස්ස භාවත්තෙ සති තෙහි අඤ්ඤො කුසලපරොපි අභාවො සියාති।
bod:<b>සබ්බමෙතං අකාරණ</b>න්ති එත්ථ කාරණං නාම යුත්ති। කුසලකුසලසද්දානං විය එකන්තඑකත්ථතං, කුසලරූපචක්ඛුම-සද්දානං විය එකන්තනානත්ථතඤ්ච විකප්පෙත්වා යායං පුනරුත්ති ඡක්කචතුක්කාපත්ති අසම්බන්ධවිරොධාභාවාපත්ති දොසාරොපනයුත්ති වුත්තා, සබ්බා සා අයුත්ති, තථා එකත්ථනානත්ථතාභාවතොති වුත්තං හොති। යා යා අනුමති <b>යථානුමති</b> අනුමතියා අනුමතියා වොහාරසිද්ධිතො। අනුමතියා අනුරූපං වා <b>යථානුමති,</b> යථා අනුමති පවත්තා, තථා තදනුරූපං වොහාරසිද්ධිතොති අත්ථො। අනුමති හි විසෙසනවිසෙසිතබ්බාභාවතො අච්චන්තමභින්නෙසු කත්ථචි කිරියාගුණාදිපරිග්ගහවිසෙසෙන අවිවටසද්දත්ථවිවරණත්ථං පවත්තා යථා “සක්කො ඉන්දො පුරින්දදො”ති। කත්ථචි අච්චන්තං භින්නෙසු යථා “ධවො ඛදිරො පලාසො ච ආනීයන්තූ”ති। කත්ථචි විසෙසනවිසෙසිතබ්බභාවතො භෙදාභෙදවන්තෙසු සෙය්යථාපි “නීලුප්පලං පණ්ඩිතපුරිසො”ති, තාය තාය අනුමතියා තදනුරූපඤ්ච තෙ තෙ වොහාරා සිද්ධා। තස්මා ඉහාපි කුසලධම්ම-සද්දානං විසෙසනවිසෙසිතබ්බභාවතො විසෙසත්ථසාමඤ්ඤත්ථපරිග්ගහෙන සමානෙ අත්ථෙ භෙදාභෙදයුත්තෙ පවත්ති අනුමතාති <pb M=.36/> තාය තාය අනුමතියා තදනුරූපඤ්ච සිද්ධො එසො වොහාරො। තස්මා වුත්තං “සබ්බමෙතං අකාරණ”න්ති।
bod:<b>අත්තනො අත්තනො අත්ථවිසෙසං තස්ස දීපෙන්තී</b>ති අත්තනා පරිග්ගහිතං අත්තනා වුච්චමානං අනවජ්ජසුඛවිපාකාදිකුසලාදිභාවං ධම්ම-සද්දස්ස දීපෙන්ති තදත්ථස්ස තබ්භාවදීපනවසෙනාති අධිප්පායො। න හි ධම්ම-සද්දො කුසලාදිභාවො හොතීති। <b>ඉමිනාවා</b>ති “ධම්ම-සද්දො පරියත්තිආදීසු දිස්සතී”තිආදිනා “අත්තනො සභාවං ධාරෙන්තී”තිආදිනා ච නයෙන। සො හි සබ්බත්ථ සමානො, න කුසල-සද්දො ආරොග්යාදීසු දිස්සතීති “කුච්ඡිතෙ සලයන්තී”තිආදිකො, සො ච විසෙසනයො “ඉතො පරං විසෙසමත්තමෙව වක්ඛාමා”ති එතෙන අපනීතොති දට්ඨබ්බො। න හි කුසලාදිවිසෙසං ගහෙත්වා පවත්තා සුඛාය වෙදනාය සම්පයුත්තාතිආදයො විසෙසාති।
bod:2:<b>සුඛස්ස ච පහානා</b>ති එත්ථ සුඛින්ද්රියං “සුඛ”න්ති වුත්තං, තඤ්ච සුඛවෙදනාව හොතීති <pb V=.35/> <b>“සුඛවෙදනායං දිස්සතී”</b>ති වුත්තං, න පන “තිස්සො ඉමා, භික්ඛවෙ, වෙදනා සුඛා වෙදනා”තිඑවමාදීසු (සං॰ නි॰ 4.249 ආදයො) සුඛ-සද්දො විය සුඛවෙදනාසද්දෙන සමානත්ථත්තා। අයඤ්හි සුඛින්ද්රියත්ථො සුඛ-සද්දො කායසුඛනං කායානුග්ගහං සාතවිසෙසං ගහෙත්වා පවත්තො, න පන සුඛා වෙදනා “යං කිඤ්චි වෙදනං වෙදෙති සුඛං වා (ම॰ නි॰ 1.409), යො සුඛං දුක්ඛතො”තිඑවමාදීසු (සං॰ නි॰ 4.253) සුඛ-සද්දො විය සාතසාමඤ්ඤං ගහෙත්වා පවත්තොති। යස්මිං සති සුඛහෙතූනං පවත්ති, තං සුඛමූලං। බුද්ධුප්පාදෙ ච කාමසමතික්කමාදිකෙ විරාගෙ ච සති සුඛහෙතූනං පුඤ්ඤපස්සද්ධිආදීනං පවත්ති හොතීති තං <b>“සුඛමූලං සුඛ”</b>න්ති වුත්තං। සුඛස්ස ච ආරම්මණත්තා <b>“රූපං සුඛ”</b>න්ති වුත්තං। <b>පුඤ්ඤානී</b>ති යදිදං වචනං, තං <b>සුඛස්ස ච අධිවචනං</b> ඉට්ඨවිපාකස්ස අධිවචනං තදත්ථස්ස ඉට්ඨවිපාකවිපච්චනතොති අත්ථො। <b>සුඛපච්චයානං</b> රූපාදීනං ඉට්ඨානං <b>ඨානං</b> ඔකාසො සග්ගා නන්දනඤ්චාති <b>“සුඛා සග්ගා සුඛං නන්දන”</b>න්ති වුත්තං। <b>දිට්ඨධම්මෙ</b>ති ඉමස්මිං අත්තභාවෙ। <b>සුඛවිහාරා</b>ති පඨමජ්ඣානවිහාරාදී। නීවරණාදිබ්යාබාධරහිතත්තා <b>“අබ්යාබජ්ඣා”</b>ති වුත්තා। සබ්බසඞ්ඛාරදුක්ඛනිබ්බාපනතො තංනිරොධත්තා වා <b>“නිබ්බානං සුඛ”</b>න්ති වුත්තං। <b>ආදි</b>-සද්දෙන “අදුක්ඛමසුඛං සන්තං, සුඛමිච්චෙව භාසිත”න්ති අදුක්ඛමසුඛෙ। “ද්වෙපි මයා, ආනන්ද, <pb M=.37/> වෙදනා වුත්තා පරියායෙන සුඛා වෙදනා දුක්ඛා වෙදනා”ති (සං॰ නි॰ 4.267) සුඛොපෙක්ඛාසු ච ඉට්ඨාසූති එවමාදීසු පවත්ති සඞ්ගහිතා।
bod:<b>දුක්ඛවත්ථූ</b>ති දුක්ඛස්ස ඔකාසො। අත්තනො පච්චයෙහි උප්පජ්ජමානම්පි හි තං දුක්ඛං ජාතිආදීසු විජ්ජමානෙසු තබ්බත්ථුකං හුත්වා උප්පජ්ජති। <b>දුක්ඛපච්චයෙ</b>ති දුක්ඛහෙතුම්හි, දුක්ඛස්ස ජනකෙති අත්ථො। <b>දුක්ඛපච්චයට්ඨානෙ</b>ති දුක්ඛජනකකම්මස්ස සහායභූතානං අනිට්ඨරූපාදිපච්චයානං ඨානෙ। පච්චයසද්දො හි ජනකෙ ජනකසහායෙ ච පවත්තතීති। <b>ආදි</b>-සද්දෙන “යදනිච්චං තං දුක්ඛ”න්තිආදිනා (සං॰ නි॰ 3.15, 45-46, 76) සඞ්ඛාරදුක්ඛාදීසු පවත්ති දට්ඨබ්බා। සම්පයුත්තෙ වත්ථුඤ්ච කරජකායං සුඛයති ලද්ධස්සාදෙ අනුග්ගහිතෙ කරොතීති <b>සුඛා</b>। සුඛාති වෙදනාසද්දමපෙක්ඛිත්වා සුඛභාවමත්තස්ස අප්පකාසනෙන නපුංසකලිඞ්ගතා න කතා। සභාවතො සඞ්කප්පතො ච යං ඉට්ඨං, තදනුභවනං ඉට්ඨාකාරානුභවනං වා <b>ඉට්ඨානුභවනං</b>।
bod:<b>සම</b>න්ති අවිසමං। සමා එකීභාවූපගතා විය යුත්තා, සමං වා සහ යුත්තාති යොජෙතබ්බං। <b>එකුප්පාදා</b>ති එකො සමානො උප්පාදො එතෙසන්ති <b>එකුප්පාදා,</b> සමානපච්චයෙහි සහුප්පත්තිකාති <pb V=.36/> අත්ථො। සහුප්පත්තිකානං රූපාරූපානඤ්ච අඤ්ඤමඤ්ඤසම්පයුත්තතා ආපජ්ජෙය්යාති <b>“එකනිරොධා”</b>ති වුත්තං, යෙ සමානුප්පාදා සමානනිරොධා ච, තෙ සම්පයුත්තාති රූපාරූපානං අඤ්ඤමඤ්ඤසම්පයොගො නිවාරිතො හොති। එවමපි අවිනිබ්භොගරූපානං අඤ්ඤමඤ්ඤසම්පයුත්තතා ආපජ්ජෙය්යාති <b>“එකවත්ථුකා”</b>ති වුත්තං, යෙ එකුප්පාදා එකනිරොධා එකවත්ථුකා ච, තෙ සම්පයුත්තාති। එවමපි අවිනිබ්භොගරූපෙසු එකං මහාභූතං සෙසමහාභූතොපාදාරූපානං නිස්සයපච්චයො හොතීති තෙන තානි එකවත්ථුකානීති, චක්ඛාදිනිස්සයභූතානි වා භූතානි එකං වත්ථු එතෙසු සන්නිස්සිතන්ති එකවත්ථුකානීති කප්පෙන්තස්ස තෙසං සම්පයුත්තතාපත්ති සියාති තන්නිවාරණත්ථං <b>“එකාරම්මණා”</b>ති වුත්තං, යෙ එකුප්පාදා…පෙ॰… එකාරම්මණා ච හොන්ති, තෙ සම්පයුත්තාති। පටිලොමතො වා <b>එකාරම්මණා</b>ති වුත්තෙ එකවීථියඤ්ච පඤ්චවිඤ්ඤාණසම්පටිච්ඡනානං නානාවීථියං පරසන්තානෙ ච එකස්මිං ආරම්මණෙ උප්පජ්ජමානානං භින්නවත්ථුකානං සම්පයුත්තතා ආපජ්ජෙය්යාති <b>“එකවත්ථුකා”</b>ති වුත්තං, යෙ එකවත්ථුකා හුත්වා එකාරම්මණා, තෙ සම්පයුත්තාති। එවමපි සම්පටිච්ඡනසන්තීරණාදීනං සම්පයුත්තතා ආපජ්ජෙය්යාති <b>“එකනිරොධා”</b>ති වුත්තං, යෙ එකනිරොධා <pb M=.38/> හුත්වා එකවත්ථුකා එකාරම්මණා, තෙ සම්පයුත්තාති। කිං පන නානුප්පාදාපි එවං තිවිධලක්ඛණා හොන්ති, අථ එකුප්පාදා එවාති විචාරණාය එකුප්පාදා එව එවං තිවිධලක්ඛණා හොන්තීති දස්සනත්ථං <b>“එකුප්පාදා”</b>ති වුත්තං।
bod:3:<b>විපක්කභාවමාපන්නානං අරූපධම්මාන</b>න්ති යථා සාලිබීජාදීනං ඵලානි තංසදිසානි නිබ්බත්තානි විපක්කානි නාම හොන්ති, විපාකනිරුත්තිඤ්ච ලභන්ති, න මූලඞ්කුරපත්තඛන්ධනාළානි, එවං කුසලාකුසලානං ඵලානි අරූපධම්මභාවෙන සාරම්මණභාවෙන සුක්කකණ්හාදිභාවෙන ච තංසදිසානි විපක්කභාවමාපන්නානීති විපාකනිරුත්තිං ලභන්ති, න රූපධම්මා කම්මනිබ්බත්තාපි කම්මාසදිසාති දස්සෙතුං වුත්තං। <b>ජාතිජරාසභාවා</b>ති ජායනජීරණසභාවා। <b>විපාකපකතිකා</b>ති විපච්චනපකතිකා। විපච්චනසභාවතා ච අනුපච්ඡින්නාවිජ්ජාතණ්හාමානසන්තානෙ සබ්යාපාරතා, තෙන අභිඤ්ඤාදිකුසලානං භාවනායපහාතබ්බාදිඅකුසලානඤ්ච විපාකානුප්පාදනෙපි විපාකධම්මතා සිද්ධා හොති। <b>විපක්කභාව</b>න්ති චෙත්ථ <b>භාව</b>-සද්දෙන සභාවො එව වුත්තො। තං යථාවුත්තං විපක්කසභාවං දුතියස්ස වුත්තං විපච්චනසභාවඤ්ච ගහෙත්වා <b>“උභයසභාවපටික්ඛෙපවසෙනා”</b>ති ආහ।
bod:4:<b>උපෙතෙන ආදින්නා උපාදින්නා</b>। කිං පන තං උපෙතං, කෙන ච උපෙතං, කථඤ්ච උපෙතං, කෙ ච තෙන ආදින්නාති? සති ච ලොකුත්තරානං කෙසඤ්චි ආරම්මණභාවෙ තන්නිවත්තනත්ථං උපෙතසද්දසම්බන්ධිනා <pb V=.37/> උපය-සද්දෙන වුච්චමානාහි චතුබ්බිධුපාදානභූතාහි තණ්හාදිට්ඨීහි උපෙතං, තෙහි ච ආරම්මණකරණවසෙන උපෙතං, න සමන්නාගමවසෙන। සති ච සබ්බතෙභූමකධම්මානං උපාදානාරම්මණත්තෙ යෙහි විපාකකටත්තාරූපානි අම්හෙහි නිබ්බත්තත්තා අම්හාකං එතානි ඵලානීති ගණ්හන්තෙහි විය ආදින්නානි, තානි තෙභූමකකම්මානි කම්මභාවෙන එකත්තං උපනෙත්වා උපෙතන්ති ඉධ ගහිතානි। තෙහි ච නිබ්බත්තානි විපාකකටත්තාරූපානි උපාදින්නා ධම්මාති සබ්බමෙතං දස්සෙතුං <b>“ආරම්මණකරණවසෙනා”</b>තිආදි වුත්තං। අයඤ්ච අත්ථනයො යථාසම්භවං යොජෙතබ්බො, න වචනානුපුබ්බෙනාති। එත්ථාහ – යදි ආරම්මණකරණවසෙන තණ්හාදිට්ඨීහි උපෙතෙන ආදින්නා උපාදින්නා, සබ්බතෙභූමකධම්මා ච තණ්හාදීනං ආරම්මණා හොන්ති, න ච උපෙතසද්දො කම්මෙ එව නිරුළ්හො, තෙන කම්මස්සෙව ගහණෙ කාරණං නත්ථි, තස්මා සබ්බතෙභූමකධම්මපච්චයුප්පන්නානං <pb M=.39/> අවිජ්ජාදිහෙතූහි නිබ්බත්තානං සඞ්ඛාරාදිඵලානං උපාදින්නත්තං ආපජ්ජති තෙසම්පි තෙහිඵලභාවෙන ගහිතත්තා। <b>උප</b>-සද්දෙන ච උපෙතතාමත්තං ජොතිතං, න ආරම්මණකරණං සමන්නාගමනිවත්තකං, <b>ආදින්න</b>-සද්දෙන ච ගහිතතාමත්තං වුත්තං, න කම්මසමුට්ඨානතාවිසෙසො। තස්මා සබ්බපච්චයුප්පන්නානං උපාදින්නත්තං ආපජ්ජතීති? නාපජ්ජති බොධනෙය්යජ්ඣාසයවසෙන දෙසනාපවත්තිතො। යෙසඤ්හි බොධනත්ථං “උපාදින්නා”ති එතං වුත්තං, තෙ තෙනෙව වචනෙන යථාවුත්තප්පකාරෙ ධම්මෙ බුජ්ඣිංසු, එතරහි පන තාවතා බුජ්ඣිතුං අසක්කොන්තෙන සුත්වා තදත්ථො වෙදිතබ්බොති එසා අත්ථවිභාවනා කතා <b>“කම්මුනා”</b>ති।
bod:අයං පන අපරො අත්ථො දට්ඨබ්බො – උප-සද්දො උපෙතං දීපෙති। අයඤ්හි උප-සද්දො සමාසෙ පයුජ්ජමානො “අතිමාලා”තිආදීසු අති-සද්දො විය අතික්කමනං සසාධනං උපගමනං සසාධනං වදති, උපගමනඤ්ච උපාදානඋපයො, තෙන උපගතං උපෙතං। කිං පන තන්ති? යං අසති උපාදානෙ න හොති, තං “උපාදානපච්චයා භවො”ති එවං වුත්තං තෙභූමකකම්මං පච්චයභාවෙන පුරිමජාතුප්පන්නෙන උපාදානෙන උපගතත්තා “උපෙත”න්ති වුච්චති। න හි කොචි අනුපග්ගම්ම අනිච්ඡන්තො කම්මං කරොතීති। තෙන <b>උපෙතෙන කම්මුනා</b> පුනබ්භවස්ස ආදානං හොති। කම්මුනා හි සාසවෙන සත්තා ආදියන්ති පුනබ්භවං, තස්මා ආදාතබ්බභාවෙන පාකටො පුනබ්භවො। සො ච උපපත්තිභවො තෙභූමකවිපාකකටත්තාරූපසඞ්ගහො “භවපච්චයා ජාතී”ති එත්ථ ජාතිවචනෙ සමවරුද්ධොති උපාදින්නවචනෙන උපපත්තිභවො වුච්චති, උපපත්තිභවො ච තෙභූමකවිපාකකටත්තාරූපානීති ධාතුකථායං පකාසිතමෙතං। තස්මා <b>උපෙතෙන ආදින්නා</b>ති තෙ එව ධම්මා වුච්චන්තීති සිද්ධො අයමත්ථොති। උපාදින්න-සද්දස්ස අත්ථං වත්වා තං විස්සජ්ජෙත්වා උපාදානිය-සද්දස්ස <pb V=.38/> විසුං උපාදින්නසද්දානපෙක්ඛං අත්ථං වත්තුං <b>“ආරම්මණභාවං උපගන්ත්වා”</b>තිආදිමාහ। තස්මා එව අවිසෙසෙත්වා <b>“උපාදානස්ස ආරම්මණපච්චයභූතානමෙතං අධිවචන”</b>න්ති වුත්තං। තං පන උපාදානියං උපාදින්නං අනුපාදින්නන්ති දුවිධං। තස්මා තං විසෙසනෙන දස්සෙන්තො <b>“උපාදින්නා ච තෙ උපාදානියා චා”</b>තිආදිමාහ।
bod:5:<b>සංකිලෙසො</b>ති දස කිලෙසවත්ථූනි වුච්චන්ති। <b>සංකිලිට්ඨා</b>ති තෙහි විබාධිතා උපතාපිතා ච। තෙ පන යස්මා සංකිලෙසසම්පයුත්තා එකුප්පාදාදීහි නින්නානත්තා එකීභාවමිව ගතා විසාදීහි විය සප්පිආදයො විදූසිතා <pb M=.40/> මලීනා විබාධිතා උපතාපිතා ච නාම හොන්ති, තස්මා ආහ <b>“සංකිලෙසෙන සමන්නාගතා සංකිලිට්ඨා”</b>ති। <b>සංකිලෙසං අරහන්තී</b>ති සංකිලෙසස්ස ආරම්මණභාවෙන තං ලද්ධුං අරහන්තීති අත්ථො। <b>ආරම්මණභාවානතික්කමනතො</b>ති එතෙන සංකිලෙසානතික්කමනමෙව දස්සෙති, වත්ථයුගිකසුඞ්කසාලිකසද්දානං විය සංකිලෙසික-සද්දස්ස පවත්ති වෙදිතබ්බා।
bod:6:සහ විතක්කෙන හොන්තීති වචනසෙසො යොජෙතබ්බො අවුච්චමානස්සපි භවති-අත්ථස්ස විඤ්ඤායමානත්තා। <b>මත්තා</b>ති පමාණවාචකං එකං පදන්ති ගහෙත්වා <b>“විචාරොව මත්තා එතෙස”</b>න්ති අත්ථො වුත්තො। අඤ්ඤත්ථ අවිප්පයොගීසු විතක්කවිචාරෙසු විචාරොව එතෙසං මත්තා, තතො උද්ධං විතක්කෙන සම්පයොගං න ගච්ඡන්තීති අත්ථො। අයමපරො අත්ථො – මත්ත-සද්දො විසෙසනිවත්තිඅත්ථො। සවිතක්කසවිචාරා ධම්මා හි විතක්කවිසිට්ඨෙන විචාරෙන සවිචාරා, එතෙ පන විචාරමත්තෙන විතක්කසඞ්ඛාතවිසෙසරහිතෙන, තස්මා <b>“විචාරමත්තා”</b>ති වුච්චන්ති, විචාරමත්තවන්තොති අත්ථො। විචාරමත්තවචනෙන අවිතක්කත්තෙ සිද්ධෙ අවිතක්කානං අඤ්ඤෙසම්පි අත්ථිභාවජොතනත්ථං අවිතක්කවචනං। අවිතක්කා හි විචාරමත්තා ච සන්ති අවිචාරා චාති නිවත්තෙතබ්බා ගහෙතබ්බා ච හොන්ති, තෙසු අවුච්චමානෙසු නිවත්තෙතබ්බගහෙතබ්බස්ස අදස්සිතත්තා විචාරමත්තාවඅවිතක්කාති ආපජ්ජෙය්යාති। විසෙසනවිසෙසිතබ්බභාවො පන යථාකාමං හොතීති සාමඤ්ඤෙන අවිතක්කභාවෙන සහ විචාරමත්තතාය ධම්මවිසෙසනභාවං දස්සෙතුං <b>“අවිතක්කවිචාරමත්තා”</b>ති පදානුක්කමො කතො।
bod:අථ වා සවිචාරා දුවිධා සවිතක්කා අවිතක්කා ච, තෙසු අවිතක්කෙ නිවත්තෙතුං ආදිපදං වුත්තං। අවිචාරා ච දුවිධා සවිතක්කා අවිතක්කා ච, තෙසු සවිතක්කෙ නිවත්තෙතුං තතියපදං <pb V=.39/> වුත්තං। යෙ පන ද්වීහිපි නිවත්තිතා අවිතක්කා සවිතක්කා ච සවිචාරා අවිචාරා ච, තෙසු අඤ්ඤතරදස්සනං වා කත්තබ්බං සියා උභයදස්සනං වා। උභයදස්සනෙ කරියමානෙ යදි “සවිතක්කසවිචාරා”ති වුච්චෙය්ය, ආදිපදත්ථතාව ආපජ්ජති। අථ “අවිතක්කඅවිචාරා”ති වුච්චෙය්ය, අන්තපදත්ථතා। අථ පන “අවිතක්කසවිචාරා සවිතක්කඅවිචාරා”ති වුච්චෙය්ය, අජ්ඣත්තබහිද්ධානං විය අත්ථන්තරාභාවො වා සඞ්කරදොසො වා එකස්සෙව සවිතක්කාවිතක්කතාසවිචාරාවිචාරතාවිරොධො වා ආපජ්ජෙය්ය, තස්මා <pb M=.41/> අඤ්ඤතරදස්සනෙන ඉතරම්පි පකාසෙතුං අවිතක්කවචනෙන ද්විප්පකාරෙසු වත්තබ්බෙසු සවිතක්කඅවිචාරෙ නිවත්තෙත්වා අවිතක්කසවිචාරෙ දස්සෙන්තො ආහ <b>“අවිතක්කවිචාරමත්තා”</b>ති। අථ වා විතක්කාභාවෙන එතෙ විචාරමත්තා, න විචාරතො අඤ්ඤස්ස කස්සචි ධම්මස්ස අභාවාති දස්සෙතුං අවිතක්කවචනෙන විචාරමත්තා විසෙසිතා।
bod:7:<b>උපෙක්ඛතී</b>ති වෙදයමානාපි මජ්ඣත්තවෙදනා සුඛාකාරෙ දුක්ඛාකාරෙ ච උදාසිනා හොතීති අත්ථො। අථ වා උපෙතා යුත්තා සුඛදුක්ඛානං අවිරුද්ධා ඉක්ඛා අනුභවනං <b>උපෙක්ඛා। විසෙසදස්සනවසෙනා</b>ති නානත්තදස්සනවසෙන। යදි හි පීතිසහගතා එව සුඛසහගතා සියුං, “පීතිසහගතා”ති එතෙනෙව සිද්ධත්තා “සුඛසහගතා”ති ඉදං න වත්තබ්බං සියා, “සුඛසහගතා”ති වා වුච්චමානෙ “පීතිසහගතා”ති න වත්තබ්බං, තතො තිකං පූරෙන්තෙන දුක්ඛසහගතපදං වත්තබ්බං සියා, එවඤ්ච සති “වෙදනාත්තිකො එවාය”න්ති වුත්තවචනං ආපජ්ජති, තස්මා “පීතිසහගතා”ති වත්වා “සුඛසහගතා”ති වදන්තො පීතිවිප්පයුත්තම්පි සුඛං අත්ථීති තතියජ්ඣානකායවිඤ්ඤාණසම්පයුත්තං සුඛං සප්පීතිකසුඛතො භින්නං කත්වා දස්සෙතීති අධිප්පායො। අථ වා පීතිසුඛානං දුබ්බිඤ්ඤෙය්යනානත්තානං නානත්තදස්සනත්ථං අයං තිකො වුත්තො। “පීතිසහගතා”ති එත්ථ හි සුඛෙකදෙසො සඞ්ගහිතො, න පීති। “සුඛසහගතා”ති එත්ථ පීති සඞ්ගහිතා, න සුඛං। පීතිවිප්පයුත්තසුඛසහගතා ච පුරිමෙන අසඞ්ගහිතා පච්ඡිමෙන සඞ්ගහිතාති සිද්ධො පීතිසුඛානං විසෙසොති।
bod:8:<b>නිබ්බානං දස්සනතො</b>ති නිබ්බානාරම්මණතං සන්ධායාහ। අථ වා ධම්මචක්ඛු පුනප්පුනං නිබ්බත්තනෙන භාවනාභාවං අප්පත්තං දස්සනං නාම, ධම්මචක්ඛු ච පරිඤ්ඤාදිකිච්චකරණෙන චතුසච්චධම්මදස්සනං තදතිසයො, තස්මා නත්ථෙත්ථ ගොත්රභුස්ස දස්සනභාවාපත්තීති। <b>උභයපටික්ඛෙපවසෙනා</b>ති ද්වීහි පදෙහි වුත්තධම්මපටික්ඛෙපවසෙන, න පහායකපටික්ඛෙපවසෙන। තථා <pb V=.40/> හි සති දස්සනභාවනාහි අඤ්ඤො සමුච්ඡෙදවසෙන පහායකො අත්ථි, තෙන පහාතබ්බා නෙව දස්සනෙන න භාවනාය පහාතබ්බාති අයමත්ථො ආපජ්ජති, න ච අඤ්ඤො පහායකො අත්ථි අඤ්ඤෙහි වික්ඛම්භිතානඤ්ච පුනප්පවත්තිසබ්භාවා, නාපි පහාතබ්බා තතියපදෙන සඞ්ගය්හන්ති, කින්තු <pb M=.42/> අප්පහාතබ්බා එවාති। තස්මා පහාතබ්බපදං පච්චෙකං යොජෙත්වා නෙව දස්සනෙන පහාතබ්බා න භාවනාය පහාතබ්බාති දස්සනෙන භාවනාය පහාතබ්බෙහි අඤ්ඤෙ ගහිතාති වෙදිතබ්බා।
bod:9:<b>එවමත්ථං අග්ගහෙත්වා</b>ති අත්ථායුත්තිතො ච සද්දායුත්තිතො ච අග්ගහෙතබ්බතං දස්සෙති। දස්සනභාවනාහි අප්පහාතබ්බහෙතුමත්තෙසු හි ගය්හමානෙසු අහෙතුකා අසඞ්ගහිතාති යථාධිප්පෙතස්ස අත්ථස්ස අපරිපුණ්ණත්තා අත්ථායුත්ති, පහාතබ්බසද්දස්ස නිච්චසාපෙක්ඛත්තෙ ච සති න සම්බන්ධීසද්දතො පහායකතො අඤ්ඤං පටිසෙධං අපෙක්ඛමානස්ස හෙතුසද්දෙන සමාසො උපපජ්ජතීති සද්දායුත්ති ච වෙදිතබ්බා। <b>එවමත්ථො ගහෙතබ්බො</b>ති පහාතබ්බ-සද්දං පටිසෙධෙන අයොජෙත්වා යෙසං අඤ්ඤපදත්ථෙ සමාසො, තබ්බිසෙසනං අත්ථීති ඉදං පටිසෙධෙන යොජෙත්වා දස්සනභාවනාහි පහාතබ්බො හෙතු එතෙසං නෙවත්ථීති අත්ථො ගහෙතබ්බොති වුත්තං හොති। එවඤ්ච සති යථාධිප්පෙතත්ථො සබ්බො සඞ්ගහිතොති। අත්ථායුත්ති මා හොතු, සද්දො පන ඉධාපි න යුත්තො। එකන්තයොගීනං අත්ථි-සද්දමෙව හි අපෙක්ඛමානානං උභින්නං පහාතබ්බහෙතු-සද්දානං සමාසො යුත්තො, න පටිසෙධං අපෙක්ඛමානානන්ති, තස්මා ගහෙතබ්බත්ථදස්සනමත්තං එතං කතං, සද්දො පන යථා යුජ්ජති, තථා යොජෙතබ්බො। එවං පන යුජ්ජති – පහාතබ්බො හෙතු එතෙසං අත්ථීති පහාතබ්බහෙතුකා। කෙන පහාතබ්බොති? දස්සනෙන භාවනාය ච। තයිදං පහාතබ්බහෙතුකපදං දස්සනභාවනාපදෙහි විසුං විසුං යොජෙත්වා තෙහි යුත්තෙන යෙ දස්සනෙන පහාතබ්බහෙතුකා නෙව හොන්ති, භාවනාය පහාතබ්බහෙතුකා ච න හොන්තීති පටිසෙධඤ්ච විසුං විසුං යොජෙත්වා තෙ නෙව දස්සනෙන න භාවනාය පහාතබ්බහෙතුකාති වුච්චන්ති। නෙවවිපාකනවිපාකධම්මධම්මවචනං විය හි පුරිමපදද්වයසඞ්ගහිතධම්මපටිසෙධනෙන තදඤ්ඤධම්මනිදස්සනමෙතං හොති, න අහෙතුකපදං විය හෙතුවිරහප්පකාසනෙනාති। එවඤ්ච කත්වා ද්වෙ පටිසෙධා යුත්තා හොන්ති।
bod:<b>හෙතුයෙව හි තෙසං නත්ථි, යො දස්සනභාවනාහි පහාතබ්බො සියා</b>ති පුරිමස්මිඤ්හි අත්ථෙ හෙතූනං දස්සනභාවනාහි පහාතබ්බතා පටික්ඛිත්තා, පටික්ඛෙපො ච පහාතබ්බාසඞ්කාසබ්භාවෙ හොති, පහාතබ්බාසඞ්කා ච හෙතුම්හි සති සියා, තෙසං පන අහෙතුකානං හෙතුයෙව නත්ථි, යො දස්සනභාවනාහි පහාතබ්බො සියා, තදභාවා පහාතබ්බාසඞ්කා <pb M=.43/> නත්ථීති තංනිවාරණත්ථො පටික්ඛෙපො න සම්භවති, තස්මා “නෙවදස්සනෙන න භාවනාය පහාතබ්බො හෙතු එතෙස”න්ති එවං අහෙතුකානං ගහණං න <pb V=.41/> භවෙය්යාති අත්ථො। අථ වා <b>ඉතරථා හි අහෙතුකානං අග්ගහණං භවෙය්යා</b>ති අත්ථස්ස පාකටත්තා න කාරණසාධනීයො එසොති ගහෙතබ්බත්ථස්සෙව කාරණං වදන්තො <b>“හෙතුයෙව හි තෙසං නත්ථී”</b>තිආදිමාහ। තෙසඤ්හි නෙවදස්සනෙන න භාවනායපහාතබ්බහෙතුකපදවචනීයානං යො දස්සනභාවනාහි පහාතබ්බො සියා, සො එවංපකාරො හෙතු නත්ථි। තෙ හි අනෙකප්පකාරා සහෙතුකා අහෙතුකා චාති, තස්මා නෙවදස්සනෙන න භාවනාය පහාතබ්බො හෙතු එතෙසං අත්ථීති අයමත්ථො ගහෙතබ්බොති අත්ථො।
bod:10:<b>තං ආරම්මණං කත්වා</b>ති ඉදං චතුකිච්චසාධනවසෙන ආරම්මණකරණං සන්ධාය වුත්තන්ති වෙදිතබ්බං। අඤ්ඤථා ගොත්රභුඵලපච්චවෙක්ඛණාදීනම්පි අපචයගාමිතා ආපජ්ජෙය්යාති। අථ වා හෙතුභාවෙන අපචයං නිබ්බානං ගච්ඡන්තීති <b>අපචයගාමිනො</b>। නිබ්බානස්ස හි අනිබ්බත්තනියත්තෙපි සමුදයප්පහානසමුදයනිරොධානං අධිගමඅධිගන්තබ්බභාවතො හෙතුහෙතුඵලභාවො මග්ගනිබ්බානානං යුජ්ජති। යථාහ “දුක්ඛනිරොධෙ ඤාණං අත්ථපටිසම්භිදා, දුක්ඛනිරොධගාමිනියා පටිපදාය ඤාණං ධම්මපටිසම්භිදා”ති (විභ॰ 719)। <b>අත්ථො</b>ති හි හෙතුඵලං। <b>ධම්මො</b>ති හෙතූති। පුරිමපච්ඡිමානං පුරිමෙ සසම්පයුත්තා වුත්තා, පච්ඡිමෙ කෙවලා। පුරිමෙ විය පන පච්ඡිමෙ අත්ථෙපි අරියමග්ගසීසෙන සබ්බලොකුත්තරකුසලචිත්තුප්පාදා ගහෙතබ්බා। දුතියෙ අත්ථවිකප්පෙ “ආචයං ගාමිනො”ති වත්තබ්බෙ අනුනාසිකලොපො කතොති දට්ඨබ්බො। ආචිනන්තීති වා ආචයා, ආචයා හුත්වා ගච්ඡන්ති පවත්තන්තීතිපි අත්ථො දට්ඨබ්බො।
bod:11:සත්ත පන සෙක්ඛා සික්ඛනසීලාති සෙක්ඛා, තෙසං ඉමෙති <b>සෙක්ඛා,</b> අඤ්ඤාසාධාරණා මග්ගඵලත්තයධම්මා। <b>සයමෙව සික්ඛන්තී</b>ති සික්ඛනසීලානමෙතං නිදස්සනං। යෙ හි ධම්මා සික්ඛන්ති, තෙ සික්ඛනසීලා හොන්තීති। අක්ඛරත්ථො පන සික්ඛා එතෙසං සීලන්ති සෙක්ඛාති। <b>න සෙක්ඛා</b>ති යත්ථ සෙක්ඛභාවාසඞ්කා අත්ථි, තත්ථායං පටිසෙධොති ලොකියනිබ්බානෙසු <pb M=.44/> අසෙක්ඛභාවානාපත්ති දට්ඨබ්බා। සීලසමාධිපඤ්ඤාසඞ්ඛාතා හි සික්ඛා අත්තනො පටිපක්ඛකිලෙසෙහි විප්පමුත්තා පරිසුද්ධා උපක්කිලෙසානං ආරම්මණභාවම්පි අනුපගමනතො එතා සික්ඛාති වත්තුං යුත්තා අට්ඨසු මග්ගඵලෙසු විජ්ජන්ති, තස්මා චතුමග්ගහෙට්ඨිමඵලත්තයධම්මා විය අරහත්තඵලධම්මාපි තාසු සික්ඛාසු ජාතාති ච, තංසික්ඛාසමඞ්ගිනො අරහතො ඉතරෙසං විය සෙක්ඛත්තෙ සති සෙක්ඛස්ස එතෙති ච, සික්ඛා සීලං එතෙසන්ති ච සෙක්ඛාති ආසඞ්කිතබ්බා සියුන්ති තදාසඞ්කානිවත්තනත්ථං “අසෙක්ඛා”ති <pb V=.42/> යථාවුත්තසෙක්ඛභාවපටිසෙධො කතො। අරහත්තඵලෙ හි පවත්තමානා සික්ඛා පරිනිට්ඨිතසික්ඛාකිච්චත්තා න සික්ඛාකිච්චං කරොන්ති, කෙවලං සික්ඛාඵලභාවෙනෙව පවත්තන්ති, තස්මා තා න සික්ඛාවචනං අරහන්ති, නාපි තංසමඞ්ගිනො සෙක්ඛවචනං, න ච තංසම්පයුත්තා සික්ඛනසීලාති සික්ඛාසු ජාතාතිආදිඅත්ථෙහි අග්ගඵලධම්මා සෙක්ඛා න හොන්ති, හෙට්ඨිමඵලෙසු පන සික්ඛා සකදාගාමිමග්ගවිපස්සනාදීනං උපනිස්සයභාවතො සික්ඛාකිච්චං කරොන්තීති සික්ඛාවචනං අරහන්ති, තංසමඞ්ගිනො ච සෙක්ඛවචනං, තංසම්පයුත්තා ච සික්ඛනසීලවුත්තීති තත්ථ ධම්මා යථාවුත්තෙහි අත්ථෙහි සෙක්ඛා හොන්ති එව।
bod:<b>සෙක්ඛා</b>ති වා අපරියොසිතසික්ඛා දස්සිතා। අනන්තරමෙව “අසෙක්ඛා”ති වචනං පරියොසිතසික්ඛානං දස්සනන්ති න ලොකියනිබ්බානානං අසෙක්ඛතාපත්ති। <b>වුද්ධිප්පත්තා වා සෙක්ඛා</b>ති එතස්මිං අත්ථෙ සෙක්ඛධම්මෙසු එව කෙසඤ්චි වුද්ධිප්පත්තානං අසෙක්ඛතා ආපජ්ජති, තෙන අරහත්තමග්ගධම්මා වුද්ධිප්පත්තා ච යථාවුත්තෙහි ච අත්ථෙහි සෙක්ඛාති කත්වා අසෙක්ඛා ආපන්නාති? න, තංසදිසෙසු තබ්බොහාරා। අරහත්තමග්ගතො හි නින්නානාකරණං අරහත්තඵලං ඨපෙත්වා පරිඤ්ඤාදිකිච්චකරණං විපාකභාවඤ්ච, තස්මා තෙ එව සෙක්ඛා ධම්මා අරහත්තඵලභාවං ආපන්නාති සක්කා වත්තුං, කුසලසුඛතො ච විපාකසුඛං සන්තතරතාය පණීතතරන්ති වුද්ධිප්පත්තා ච තෙ ධම්මා හොන්තීති <b>අසෙක්ඛා</b>ති වුච්චන්තීති।
bod:12:කිලෙසවික්ඛම්භනාසමත්ථතාදීහි <b>පරිත්තා</b>। “කිලෙස…පෙ॰… තායා”ති අත්ථත්තයම්පි කුසලෙසු යුජ්ජති, විපාකකිරියෙසු දීඝසන්තානතාව। පමාණකරෙහි වා ඔළාරිකෙහි කාමතණ්හාදීහි පරිච්ඡින්නා <b>පරිත්තා</b>। තෙහි අපරිච්ඡින්නත්තා සුඛුමෙහි රූපතණ්හාදීහි පරිච්ඡින්නා පමාණමහත්තං ගතාති <b>මහග්ගතා</b>। අපරිච්ඡින්නා <b>අප්පමාණා</b>।
bod:14:<b>අතප්පකට්ඨෙනා</b>ති <pb M=.45/> දිවසම්පි පච්චවෙක්ඛියමානා ලොකුත්තරධම්මා තිත්තිං න ජනෙන්ති සමාපජ්ජියමානාපි ඵලධම්මාති।
bod:15:මාතුඝාතාදීසු පවත්තමානාපි හිතසුඛං ඉච්ඡන්තාව පවත්තන්තීති තෙ ධම්මා හිතසුඛාවහා මෙ භවිස්සන්තීති ආසීසිතා හොන්ති, තථා අසුභාසුඛානිච්චානත්තෙසු සුභාදිවිපරියාසදළ්හතාය ආනන්තරියකම්මනියතමිච්ඡාදිට්ඨීසු පවත්ති හොතීති තෙ ධම්මා අසුභාදීසු <pb V=.43/> සුභාදිවිපරීතප්පවත්තිකා හොන්ති। <b>මිච්ඡාසභාවා</b>ති මුසාසභාවා। අනෙකෙසු ආනන්තරියෙසු කතෙසු යං තත්ථ බලවං, තං විපච්චති, න ඉතරානීති එකන්තවිපාකජනකතාය නියතතා න සක්කා වත්තුන්ති <b>“විපාකදානෙ සතී”</b>තිආදිමාහ। තත්ථ <b>ඛන්ධභෙදානන්තර</b>න්ති චුතිඅනන්තරං। චුති හි <b>මරණනිද්දෙසෙ</b> (විභ॰ 193) “ඛන්ධානං භෙදො”ති වුත්තාති। එතෙන වචනෙන සති ඵලදානෙ චුතිඅනන්තරො එව, න අඤ්ඤො එතෙසං ඵලකාලොති ඵලකාලනියමෙනෙව නියතතා වුත්තා හොති, න ඵලදානනියමෙනාති නියතඵලකාලානං අඤ්ඤෙසම්පි උපපජ්ජවෙදනීයානං දිට්ඨධම්මවෙදනීයානම්පි නියතතා ආපජ්ජති, තස්මා විපාකධම්මධම්මානං පච්චයන්තරවිකලතාදීහි අවිපච්චමානානම්පි අත්තනො සභාවෙන විපාකධම්මතා විය බලවතා ආනන්තරියෙන විපාකෙ දින්නෙ අවිපච්චමානානම්පි ආනන්තරියානං ඵලදානෙ නියතසභාවා ආනන්තරියසභාවා ච පවත්තීති අත්තනො සභාවෙන ඵලදානනියමෙනෙව නියතතා ආනන්තරියතා ච වෙදිතබ්බා। අවස්සඤ්ච නියතසභාවා ආනන්තරියසභාවා ච තෙසං පවත්තීති සම්පටිච්ඡිතබ්බමෙතං අඤ්ඤස්ස බලවතො ආනන්තරියස්ස අභාවෙ චුතිඅනන්තරං එකන්තෙන ඵලදානතො।
bod:නනු එවං අඤ්ඤෙසම්පි උපපජ්ජවෙදනීයානං අඤ්ඤස්මිං විපාකදායකෙ අසති චුතිඅනන්තරමෙව එකන්තෙන ඵලදානතො ආනන්තරියසභාවා නියතසභාවා ච පවත්ති ආපජ්ජතීති? නාපජ්ජති අසමානජාතිකෙන චෙතොපණිධිවසෙන උපඝාතකෙන ච නිවත්තෙතබ්බවිපාකත්තා අනන්තරෙකන්තඵලදායකත්තාභාවා, න පන ආනන්තරියකානං පඨමජ්ඣානාදීනං දුතියජ්ඣානාදීනි විය අසමානජාතිකං ඵලනිවත්තකං අත්ථි සබ්බානන්තරියකානං අවීචිඵලත්තා, න ච හෙට්ඨුපපත්තිං ඉච්ඡතො සීලවතො චෙතොපණිධි විය උපරූපපත්තිජනකකම්මඵලං ආනන්තරියකඵලං නිවත්තෙතුං සමත්ථො <pb M=.46/> චෙතොපණිධි අත්ථි අනිච්ඡන්තස්සෙව අවීචිපාතනතො, න ච ආනන්තරියකොපඝාතකං කිඤ්චි කම්මං අත්ථි, තස්මා තෙසංයෙව අනන්තරෙකන්තවිපාකජනකසභාවා පවත්තීති।
bod:අනෙකානි ච ආනන්තරියකානි කතානි එකන්තෙ විපාකෙ සන්නියතත්තා උපරතාවිපච්චනසභාවාසඞ්කත්තා නිච්ඡිතානි සභාවතො නියතානෙව। චුතිඅනන්තරං පන ඵලං අනන්තරං නාම තස්මිං අනන්තරෙ නියුත්තානි තන්නිබ්බත්තනෙන අනන්තරකරණසීලානි අනන්තරප්පයොජනානි චාති සභාවතො ආනන්තරියකානෙව ච හොන්ති। තෙසු පන සමානසභාවෙසු එකෙන විපාකෙ දින්නෙ ඉතරානි <pb V=.44/> අත්තනා කත්තබ්බස්ස කිච්චස්ස තෙනෙව කතත්තා න දුතියං තතියම්පි ච පටිසන්ධිං කරොන්ති, න සමත්ථතාවිඝාතත්තාති නත්ථි තෙසං නියතානන්තරියතානිවත්තීති। න හි සමානසභාවං සමානසභාවස්ස සමත්ථතං විහනතීති। එකස්ස පන අඤ්ඤානිපි උපත්ථම්භකානි හොන්තීති දට්ඨබ්බානීති। <b>සම්මා සභාවා</b>ති සච්චසභාවා।
bod:16:පරිපුණ්ණමග්ගකිච්චත්තා චත්තාරො අරියමග්ගාව ඉධ “මග්ගා”ති වුත්තා। <b>පච්චයට්ඨෙනා</b>ති මග්ගපච්චයට්ඨෙන। නික්ඛෙපකණ්ඩෙපි හි යෙ මග්ගපච්චයං ලභන්ති, න පන සයං මග්ගපච්චයභාවං ගච්ඡන්ති, තෙ මග්ගහෙතුකාති දස්සෙතුං “අරියමග්ගසමඞ්ගිස්ස මග්ගඞ්ගානි ඨපෙත්වා”තිආදි (ධ॰ ස॰ 1039) වුත්තං। යො පන තත්ථෙව “අරියමග්ගසමඞ්ගිස්ස අලොභො අදොසො අමොහො, ඉමෙ ධම්මා මග්ගහෙතූ”ති ආදිනයො වුත්තො, තං දස්සෙතුං <b>“මග්ගසම්පයුත්තා වා”</b>තිආදි වුත්තං। “අරියමග්ගසමඞ්ගිස්ස සම්මාදිට්ඨි මග්ගො චෙව හෙතු චා”තිආදිනා පන වුත්තනයං දස්සෙතුං <b>“සම්මාදිට්ඨි සය”</b>න්තිආදිමාහ। තත්ථ පන අසඞ්ගහිතසඞ්ගණ්හනවසෙන පටිපාටියා තයො නයා වුත්තා, හෙතුබහුතාවසෙන තතියො නයො ඉධ දුතියො වුත්තො।
bod:<b>අභිභවිත්වා පවත්තනට්ඨෙනා</b>ති සහජාතාධිපතිපි පුබ්බාභිසඞ්ඛාරවසෙන ජෙට්ඨකභාවෙ පවත්තමානො සහජාතෙ අත්තනො වසෙ අනුවත්තයමානො තෙ අභිභවිත්වා පවත්තති, ආරම්මණාධිපතිපි තදාරම්මණෙ ධම්මෙ තථෙව අත්තානං අනුවත්තයමානො තෙ ධම්මෙ අභිභවිත්වා ආරම්මණභාවෙන පවත්තති, න පච්චුප්පන්නභාවෙන, තස්මා අධිපතිද්වයම්පි සඞ්ගහිතන්ති වෙදිතබ්බං। “මග්ගො අධිපති එතෙස”න්ති අයඤ්ච අත්ථො නික්ඛෙපකණ්ඩෙ උදාහරණවසෙන <pb M=.47/> ආගතං අත්ථනයං ගහෙත්වා වුත්තො। යස්මා පන <b>පට්ඨානෙ</b> (පට්ඨා॰ 2.16.11) “මග්ගාධිපතිං ධම්මං පටිච්ච මග්ගාධිපති ධම්මො උප්පජ්ජති නාධිපතිපච්චයා, මග්ගාධිපතී ඛන්ධෙ පටිච්ච මග්ගාධිපති අධිපතී”ති වුත්තං, තස්මා මග්ගො අධිපති මග්ගාධිපතීති අයම්පි අත්ථො පාළියං සරූපෙකසෙසවසෙන සමානසද්දත්ථවසෙන වා සඞ්ගහිතොති වෙදිතබ්බො।
bod:17:<b>අනුප්පන්නා</b>ති එතෙන සබ්බො උප්පන්නභාවො පටිසිද්ධො, න උප්පන්නධම්මභාවො එවාති තෙන උප්පන්නා විගතා අතීතාපි න සඞ්ගහිතාති දට්ඨබ්බා। යදි හි සඞ්ගහිතා සියුං, “අනුප්පන්නො ධම්මො උප්පන්නස්ස ධම්මස්ස අනන්තරපච්චයෙන පච්චයො”තිඑවමාදි වුච්චෙය්ය, න තු වුත්තන්ති। අනාගතානි විපාකකටත්තාරූපානි අතීතෙ අනාගතෙ වා කම්මෙ පුරිමනිප්ඵන්නෙ එව උප්පජ්ජිස්සන්ති <pb V=.45/>, නානිප්ඵන්නෙති පරිනිට්ඨිතකාරණෙකදෙසානෙව හොන්ති, තස්මා තානි <b>“අවස්සං උප්පජ්ජිස්සන්තීති උප්පාදිනො ධම්මා”</b>ති වුච්චන්ති।
bod:18:<b>අත්තනො සභාව</b>න්ති කක්ඛළඵුසනාදිසභාවං।
bod:20:<b>එවං පවත්තමානා</b>ති එවං චක්ඛාදිභාවෙන ඵුසනාදිභාවෙන ච එකසන්තතිපරියාපන්නතාවසෙන පවත්තමානා। අත්තානං අධි <b>අජ්ඣත්තා</b>ති <b>අධි</b>-සද්දො සමාසවිසයෙ අධිකාරත්ථං පවත්තිඅත්ථඤ්ච ගහෙත්වා පවත්තතීති අත්තානං අධිකිච්ච උද්දිස්ස පවත්තා <b>අජ්ඣත්තා। තෙනා</b>ති යස්ස ඣානා වුට්ඨහිත්වා අජ්ඣත්තං බහිද්ධා අජ්ඣත්තබහිද්ධා ච සුඤ්ඤතං ආනෙඤ්ජඤ්ච මනසිකරොතො අජ්ඣත්තසුඤ්ඤතාදීසු චිත්තං න පක්ඛන්දති න පසීදති න සන්තිට්ඨති නාධිමුච්චති, යො ච ඉතිහ තත්ථ සම්පජානො, <b>තෙන භික්ඛුනා। තස්මිංයෙව පුරිමස්මිං සමාධිනිමිත්තෙ</b>ති පඨමජ්ඣානාදිසමාධිනිමිත්තෙ। <b>අජ්ඣත්තමෙවා</b>ති ඣානගොචරෙ කසිණාදිම්හි। <b>චිත්තං සණ්ඨපෙතබ්බ</b>න්ති පඨමජ්ඣානාදිචිත්තං සණ්ඨපෙතබ්බං। <b>අජ්ඣත්තරතො</b>ති ගොචරජ්ඣත්තෙ නිබ්බානෙ රතො, සමාධිගොචරෙ කම්මට්ඨානෙ වා රතො। “සමාහිතො එකො සන්තුසිතො තමාහු භික්ඛු”න්ති (ධ॰ ප॰ 362) ගාථාසෙසො।
bod:<b>අජ්ඣත්තං සම්පසාදන</b>න්ති එත්ථ ඣානං සකසන්තතිපරියාපන්නත්තා “අජ්ඣත්ත”න්ති වුත්තන්ති නියකජ්ඣත්තත්ථො අජ්ඣත්ත-සද්දො හොති। <b>අජ්ඣත්ත</b>න්ති සකසන්තතිනියකං। අජ්ඣත්තෙ භවා <b>අජ්ඣත්තිකා</b>ති නියකජ්ඣත්තෙසුපි අබ්භන්තරා චක්ඛාදයො වුච්චන්ති। එත්ථ පන අජ්ඣත්තික-සද්දො චක්ඛාදීසු පවත්තමානො දස්සිතො <pb M=.48/>, න අජ්ඣත්තසද්දො, අත්ථි ච අජ්ඣත්තඅජ්ඣත්තිකසද්දානං බහිද්ධාබාහිර-සද්දානං විය විසෙසො। අජ්ඣත්තිකසද්දො හි සපරසන්තානිකෙසු සබ්බෙසු චක්ඛාදීසු රූපාදීසු බාහිර-සද්දො විය පවත්තති, අජ්ඣත්ත-සද්දො පන සකසන්තානිකෙස්වෙව චක්ඛුරූපාදීසු තතො අඤ්ඤෙස්වෙව බහිද්ධා-සද්දො විය පවත්තතීති තස්මා සද්දතො අත්ථතො ච අසමානත්තා න ඉදමෙත්ථ උදාහරණං යුත්තන්ති। අයං පනෙත්ථ අධිප්පායො දට්ඨබ්බො – අජ්ඣත්තෙ භවා අජ්ඣත්තිකාති අයඤ්හි වචනත්ථො। යඤ්ච අජ්ඣත්තෙ භවං, තෙන අජ්ඣත්තෙනෙව භවිතබ්බං, තෙන තංවාචකස්ස අජ්ඣත්ත-සද්දස්ස අජ්ඣත්තික-සද්දස්ස ච සමානත්ථතා। උභින්නම්පි සද්දානං සමානත්ථභාවතො අජ්ඣත්තජ්ඣත්තෙ පවත්තමානෙ අජ්ඣත්තික-සද්දෙ අජ්ඣත්ත-සද්දො තත්ථ පවත්තොති සක්කා වත්තුන්ති।
bod:<b>අයං</b> <pb V=.46/> <b>ඛො පනානන්ද, විහාරො</b>ති <b>විහාරසුඤ්ඤතාසුත්තෙ</b> (ම॰ නි॰ 3.187) සඞ්ගණිකාරාමතාය රූපාදිරතියා ච ආදීනවං වත්වා තප්පටිපක්ඛවිහාරදස්සනත්ථං වුත්තං। <b>අජ්ඣත්තං සුඤ්ඤත</b>න්ති විසයභූතං ඉස්සරියට්ඨානභූතං සුඤ්ඤතං, සුඤ්ඤතාඵලසමාපත්තින්ති අත්ථො। චිත්තිස්සරා හි බුද්ධා භගවන්තො ධම්මං දෙසෙන්තාපි යං මුහුත්තං තුණ්හී භවිතබ්බං හොති, තං මුහුත්තං ඵලසමාපත්තිං සමාපජ්ජන්ති, පගෙව අඤ්ඤස්මිං කාලෙ, තස්මා සබ්බත්ථාපි ඉස්සරියානං බහුලං ඵලසමාපත්තියං ඉස්සරියස්ස පවත්තනතො ඵලසමාපත්ති “ඉස්සරියට්ඨාන”න්ති වුත්තා। අරහත්තඵලාධිගමෙන වා තථාගතානං ඉස්සරියං නිබ්බත්තං තංජනකෙනෙව මග්ගෙනාති තං තෙසං ඉස්සරියට්ඨානං। විසයො ච අනඤ්ඤත්ථභාවොව යථා “ආකාසෙ සකුණා උදකෙ මච්ඡා”ති, බුද්ධා ච අඤ්ඤත්ථ දිස්සමානාපි විවෙකපබ්භාරතාය ඵලසමාපත්තිනින්නාව, තෙන තස්සා තස්සා කිරියාය අනන්තරං ඵලසමාපත්තියංයෙව භවන්තීති සා තෙසං විසයො, තබ්බිසයතා ච <b>සච්චකසුත්තෙන</b> (ම॰ නි॰ 1.364 ආදයො) දීපෙතබ්බා।
bod:22:යෙසං දට්ඨබ්බභාවො අත්ථි, තෙ <b>සනිදස්සනා</b>। චක්ඛුවිඤ්ඤාණගොචරභාවොව දට්ඨබ්බභාවො, තස්ස රූපායතනා අනඤ්ඤත්තෙපි අඤ්ඤෙහි ධම්මෙහි රූපායතනං විසෙසෙතුං අඤ්ඤං විය කත්වා <b>“සහ නිදස්සනෙනාති සනිදස්සනා”</b>ති වුත්තං। ධම්මසභාවසාමඤ්ඤෙන හි එකීභූතෙසු ධම්මෙසු යො නානත්තකරො සභාවො, සො අඤ්ඤො විය කත්වා උපචරිතුං යුත්තො <pb M=.49/>। එවඤ්හි අත්ථවිසෙසාවබොධො හොතීති। සයඤ්ච නිස්සයවසෙන ච සම්පත්තානං අසම්පත්තානඤ්ච පටිමුඛභාවො අඤ්ඤමඤ්ඤපතනං පටිහනනභාවො, යෙන බ්යාපාරාදිවිකාරපච්චයන්තරසහිතෙසු චක්ඛාදීනං විසයෙසු විකාරුප්පත්ති।
cen:තිකමාතිකාපදවණ්ණනා නිට්ඨිතා।
cha:දුකමාතිකාපදවණ්ණනා
bod:1-6:<b>මූලට්ඨෙනා</b>ති සුප්පතිට්ඨිතභාවසාධනෙන මූලභාවෙන, න පච්චයමත්තට්ඨෙන හෙතුධම්මා හෙතූ ධම්මාති සමාසාසමාසනිද්දෙසභාවො ද්වින්නං පාඨානං විසෙසො। <b>තථෙවා</b>ති සම්පයොගතොව। සහෙතුකානං හෙතුසම්පයුත්තභාවතො <pb V=.47/> <b>“සම්පයොගතො”</b>ති වුත්තන්ති වෙදිතබ්බං, න සහසද්දස්ස සම්පයොගත්ථත්තා। <b>සහ</b>-සද්දො පන එකපුඤ්ජෙ උප්පාදතො යාව භඞ්ගා සහෙතුකානං හෙතූහි සමානදෙසගහණානං හෙතුආදිසබ්භාවං දීපෙති, <b>සම්පයුත්ත</b>-සද්දො එකුප්පාදාදිවසෙන සහ හෙතූහි එකීභාවුපගමනං, තතො එව ච ද්වින්නං දුකානං නානත්තං වෙදිතබ්බං। ධම්මනානත්තාභාවෙපි හි පදත්ථනානත්තෙන දුකන්තරං වුච්චති। න හි හෙතුදුකසඞ්ගහිතෙහි ධම්මෙහි අඤ්ඤෙ සහෙතුකදුකාදීහි වුච්චන්ති, තෙ එව පන සහෙතුකාහෙතුකාදිභාවතො සහෙතුකදුකාදීහි වුත්තා। එවං සහෙතුකදුකසඞ්ගහිතා එව හෙතුසම්පයුත්තවිප්පයුත්තභාවතො හෙතුසම්පයුත්තදුකෙන වුත්තා। න හි ධම්මානං අවුත්තතාපෙක්ඛං දුකන්තරවචනන්ති නත්ථි පුනරුත්තිදොසො। දෙසෙතබ්බප්පකාරජානනඤ්හි දෙසනාවිලාසො තථා දෙසනාඤාණඤ්චාති। තෙන ධම්මානං තප්පකාරතා වුත්තා හොති। සකලෙකදෙසවසෙන පඨමදුකං දුතියතතියෙහි සද්ධිං යොජෙත්වා චතුත්ථාදයො තයො දුකා වුත්තා। සකලඤ්හි පඨමදුකං දුතියදුකෙකදෙසෙන සහෙතුකපදෙන තතියදුකෙකදෙසෙන හෙතුසම්පයුත්තපදෙන ච යොජෙත්වා යථාක්කමං චතුත්ථපඤ්චමදුකා වුත්තා, තථා පඨමදුකෙකදෙසං නහෙතුපදං සකලෙන දුතියදුකෙන යොජෙත්වා ඡට්ඨදුකො වුත්තො। <b>ඉදම්පි සම්භවතී</b>ති එතෙන අවුත්තම්පි සම්භවවසෙන දීපිතන්ති දස්සෙති। සම්භවො හි ගහණස්ස කාරණන්ති। යථා හෙතුසහෙතුකාති ඉදං සම්භවතීති කත්වා ගහිතං, එවං හෙතුඅහෙතුකාති ඉදම්පි සම්භවතීති කත්වා ගහෙතබ්බමෙවාති එවං අඤ්ඤත්ථාපි යොජෙතබ්බං।
bod:එවං <pb M=.50/> පඨමදුකං දුතියතතියදුකෙසු දුතියපදෙහි යොජෙත්වා “හෙතූ චෙව ධම්මා අහෙතුකා ච, අහෙතුකා චෙව ධම්මා න ච හෙතූ, හෙතූ චෙව ධම්මා හෙතුවිප්පයුත්තා ච, හෙතුවිප්පයුත්තා චෙව ධම්මා න ච හෙතූ”ති යෙ ද්වෙ දුකා කාතබ්බා, තෙසං සම්භවවසෙනෙව සඞ්ගහං දස්සෙත්වා <b>ඛො පන</b>-පදෙන අපරෙසම්පි දුකානං සඞ්ගහං දස්සෙතුං <b>“තත්ර යදෙත”</b>න්තිආදිමාහ। <b>තත්රා</b>ති පාළියං। <b>අයං අතිරෙකත්ථො</b>ති ඉදානි යං වක්ඛති, තමත්ථමාහ। තත්ථ පන <b>අඤ්ඤෙපි අඤ්ඤථාපී</b>ති එතෙසං විසුං පවත්තියා ද්වෙ දුකා දස්සිතා, සහ පවත්තියා පන අයම්පි දුකො වෙදිතබ්බො “හෙතූ චෙව ධම්මා හෙතුසම්පයුත්තාපි හෙතුවිප්පයුත්තාපී”ති, එතෙසු පන පඤ්චසු දුකෙසු දුතියදුකෙන තතියදුකො විය, චතුත්ථදුකෙන පඤ්චමදුකො විය ච ඡට්ඨදුකෙන නින්නානත්ථත්තා “න හෙතු ඛො පන ධම්මා හෙතුසම්පයුත්තාපි හෙතුවිප්පයුත්තාපී”ති අයං දුකො න වුත්තො। දස්සිතනින්නානත්ථනයො හි සො පුරිමදුකෙහීති। ඉතරෙසු චතූසු හෙතූ චෙව අහෙතුකදුකෙන සමානත්ථත්තා හෙතූ චෙව හෙතුවිප්පයුත්තදුකො, හෙතුසහෙතුකදුකෙන සමානත්ථත්තා හෙතුහෙතුසම්පයුත්තදුකො ච නහෙතුහෙතුසම්පයුත්තදුකො විය න වත්තබ්බො। තෙසු පන ද්වීසු පච්ඡිමදුකෙ “හෙතූ ඛො පන ධම්මා සහෙතුකා”ති පදං චතුත්ථදුකෙ පඨමපදෙන නින්නානාකරණත්තා <pb V=.48/> න වත්තබ්බං, “හෙතූ ඛො පන ධම්මා අහෙතුකා”ති පදං “හෙතූ චෙව ධම්මා අහෙතුකා”ති එතෙන නින්නානත්තා න වත්තබ්බං। අවසිට්ඨෙ පන එකස්මිං දුකෙ “අහෙතුකා චෙව ධම්මා න ච හෙතූ”ති පදං ඡට්ඨදුකෙ දුතියපදෙන එකත්ථත්තා න වත්තබ්බං। ඉදානි “හෙතූ චෙව ධම්මා අහෙතුකා චා”ති ඉදමෙවෙකං පදං අවසිට්ඨං, න ච එකෙන පදෙන දුකො හොතීති තඤ්ච න වුත්තන්ති। චතුත්ථදුකෙ දුතියපදෙන පන සමානත්ථස්ස ඡට්ඨදුකෙ පඨමපදස්ස වචනං දුකපූරණත්ථං, එතෙන වා ගතිදස්සනෙන සබ්බස්ස සම්භවන්තස්ස සඞ්ගහො කතොති දට්ඨබ්බො। තථා හි සබ්බො සම්භවදුකො පඨමදුකෙ දුතියතතියදුකපක්ඛෙපෙන දස්සිතො, තෙසු ච පඨමදුකපක්ඛෙපෙනාති।
bod:7-13:සමානකාලෙන අසමානකාලෙන කාලවිමුත්තෙන ච පච්චයෙන නිප්ඵන්නානං පච්චයායත්තානං පච්චයභාවමත්තෙන තෙසං පච්චයානං අත්ථිතං දීපෙතුං <b>සප්පච්චය</b>වචනං, න සහෙතුකවචනං විය සමානකාලානමෙව, නාපි සනිදස්සනං විය තංසභාවස්ස අනත්ථන්තරභූතස්ස। <b>සඞ්ඛත</b>-සද්දො පන සමෙතෙහි <pb M=.51/> නිප්ඵාදිතභාවං දීපෙතීති අයමෙතෙසං විසෙසො දුකන්තරවචනෙ කාරණං। එත්ථ ච <b>අප්පච්චයා අසඞ්ඛතා</b>ති බහුවචනනිද්දෙසො අවිනිච්ඡිතත්ථපරිච්ඡෙදදස්සනවසෙන මාතිකාඨපනතො කතොති වෙදිතබ්බො। උද්දෙසෙන හි කුසලාදිසභාවානං ධම්මානං අත්ථිතාමත්තං වුච්චති, න පරිච්ඡෙදොති අපරිච්ඡෙදෙන බහුවචනෙන උද්දෙසො වුත්තොති। <b>රූප</b>න්ති රූපායතනං පථවියාදි වා। පුරිමස්මිං අත්ථවිකප්පෙ රූපායතනස්ස අසඞ්ගහිතතා ආපජ්ජතීති <b>රුප්පනලක්ඛණං වා රූප</b>න්ති අයං අත්ථනයො වුත්තො। තත්ථ <b>රූප</b>න්ති රුප්පනසභාවො। න ලුජ්ජති න පලුජ්ජතීති යො ගහිතො තථා න හොති, සො ලොකොති තංගහණරහිතානං ලොකුත්තරානං නත්ථි ලොකතා। දුක්ඛසච්චං වා ලොකො, තත්ථ තෙනෙව ලොකසභාවෙන විදිතාති <b>ලොකියා</b>।
bod:එවං සන්තෙ චක්ඛුවිඤ්ඤාණෙන විජානිතබ්බස්ස රූපායතනස්ස තෙනෙව නවිජානිතබ්බස්ස සද්දායතනාදිකස්ස ච නානත්තා ද්වින්නම්පි පදානං අත්ථනානත්තතො දුකො හොති। එවං පන දුකෙ වුච්චමානෙ දුකබහුතා ආපජ්ජති, යත්තකානි විඤ්ඤාණානි, තත්තකා දුකා වුත්තා සමත්තා ඨපෙත්වා සබ්බධම්මාරම්මණානි විඤ්ඤාණානි। තෙසු ච දුකස්ස පච්ඡෙදො ආපජ්ජති, තථා ච සති “කෙනචී”ති පදං සබ්බවිඤ්ඤාණසඞ්ගාහකං න සියා, නිද්දෙසෙන ච විරුද්ධං ඉදං වචනං। යො ච තත්ථ “යෙ තෙ ධම්මා චක්ඛුවිඤ්ඤෙය්යා, න තෙ ධම්මා සොතවිඤ්ඤෙය්යාති අයං දුකො න හොතී”ති පටිසෙධො කතො, සො ච කථං යුජ්ජෙය්ය। න හි සමත්ථා අට්ඨකථා පාළිං පටිසෙධෙතුන්ති, න ච <b>කෙනචි</b>-සද්දස්ස තෙනෙවාති අයං පදත්ථො සම්භවති, <b>“කෙනචී”</b>ති එතස්ස ආදිපදස්ස අනියමිතං යං <pb V=.49/> කිඤ්චි එකං පදත්ථො, තං වත්වා වුච්චමානස්ස <b>“කෙනචී”</b>ති දුතියපදස්ස යං කිඤ්චි අපරං අනියමිතං පදත්ථොති ලොකසිද්ධමෙතං, තථෙව ච නිද්දෙසො පවත්තො, න චෙත්ථ විඤ්ඤාතබ්බධම්මභෙදෙන දුකභෙදො සමත්තො ආපජ්ජති යත්තකා විඤ්ඤාතබ්බා, තත්තකා දුකාති, තස්මා නත්ථි දුකබහුතා। න හි එකංයෙව විඤ්ඤාතබ්බං කෙනචි විඤ්ඤෙය්යං කෙනචි න විඤ්ඤෙය්යඤ්ච, කින්තු අපරම්පි අපරම්පීති සබ්බවිඤ්ඤාතබ්බසඞ්ගහෙ දුකො සමත්තො හොති, එවඤ්ච සති “කෙනචී”ති පදං අනියමෙන සබ්බවිඤ්ඤාණසඞ්ගාහකන්ති සිද්ධං හොති, විඤ්ඤාණනානත්තෙන ච විඤ්ඤාතබ්බං භින්දිත්වා අයං දුකො වුත්තො, න විඤ්ඤාතබ්බානං අත්ථන්තරතායාති। එතස්ස පන දුකස්ස නික්ඛෙපරාසිනිද්දෙසො දුකසඞ්ගහිතධම්මෙකදෙසෙසු <pb M=.52/> දුකපදද්වයප්පවත්තිදස්සනවසෙන පවත්තො। අත්ථුද්ධාරනිද්දෙසො නිරවසෙසදුකසඞ්ගහිතධම්මදස්සනවසෙනාති වෙදිතබ්බො।
bod:14-19:<b>චක්ඛුතොපි…පෙ॰… මනතොපී</b>ති චක්ඛුවිඤ්ඤාණාදිවීථීසු තදනුගතමනොවිඤ්ඤාණවීථීසු ච කිඤ්චාපි කුසලාදීනම්පි පවත්ති අත්ථි, කාමාසවාදයො එව පන වණතො යූසං විය පග්ඝරණකඅසුචිභාවෙන සන්දන්ති, තස්මා තෙ එව <b>“ආසවා”</b>ති වුච්චන්ති। තත්ථ හි පග්ඝරණකඅසුචිම්හි නිරුළ්හො ආසවසද්දොති। <b>ධම්මතො යාව ගොත්රභු</b>න්ති තතො පරං මග්ගඵලෙසු අප්පවත්තිතො වුත්තං। එතෙ හි ආරම්මණකරණවසෙන ධම්මෙ ගච්ඡන්තා තතො පරං න ගච්ඡන්තීති। නනු තතො පරං භවඞ්ගාදීනිපි ගච්ඡන්තීති චෙ? න, තෙසම්පි පුබ්බෙ ආලම්බිතෙසු ලොකියධම්මෙසු සාසවභාවෙන අන්තොගධත්තා තතො පරතාභාවතො। එත්ථ ච ගොත්රභුවචනෙන ගොත්රභුවොදානඵලසමාපත්තිපුරෙචාරිකපරිකම්මානි වුත්තානීති වෙදිතබ්බානි, පඨමමග්ගපුරෙචාරිකමෙව වා ගොත්රභු අවධිනිදස්සනභාවෙන ගහිතං, තතො පරං මග්ගඵලසමානතාය පන අඤ්ඤෙසු මග්ගෙසු මග්ගවීථියං ඵලසමාපත්තිවීථියං නිරොධානන්තරඤ්ච පවත්තමානෙසු ඵලෙසු නිබ්බානෙ ච පවත්ති නිවාරිතා ආසවානන්ති වෙදිතබ්බා। <b>සවන්තී</b>ති ගච්ඡන්ති। දුවිධො හි අවධි අභිවිධිවිසයො අනභිවිධිවිසයො ච। අභිවිධිවිසයං කිරියා බ්යාපෙත්වා පවත්තති “ආභවග්ගා භගවතො යසො ගතො”ති, ඉතරං බහි කත්වා “ආපාටලිපුත්තා වුට්ඨො දෙවො”ති। අයඤ්ච <b>ආ</b>-කාරො අභිවිධිඅත්ථො ඉධ ගහිතොති <b>“අන්තොකරණත්ථො”</b>ති වුත්තං।
bod:<b>චිරපාරිවාසියට්ඨො</b> චිරපරිවුත්ථතා පුරාණභාවො। <b>ආදි</b>-සද්දෙන “පුරිමා, භික්ඛවෙ, කොටි න පඤ්ඤායති භවතණ්හායා”ති (අ॰ නි॰ 10.62) ඉදං සුත්තං සඞ්ගහිතං। අවිජ්ජාසවභවාසවානඤ්ච <pb V=.50/> චිරපරිවුත්ථතාය දස්සිතාය තබ්භාවභාවීනං කාමාසවදිට්ඨාසවානඤ්ච චිරපරිවුත්ථතා දස්සිතා හොති। අඤ්ඤෙසුපි යථාවුත්තෙ ධම්මෙ ඔකාසඤ්ච ආරම්මණං කත්වා පවත්තමානෙසු මානාදීසු විජ්ජමානෙසු අත්තත්තනියාදිග්ගාහවසෙන අභිබ්යාපනං මදකරණවසෙන ආසවසදිසතා ච එතෙසංයෙව, නාඤ්ඤෙසන්ති එතෙස්වෙව ආසවසද්දො නිරුළ්හො දට්ඨබ්බො। ආයතං වා සවන්ති ඵලන්තීති <b>ආසවා</b> <pb M=.53/>। න හි කිඤ්චි සංසාරදුක්ඛං ආසවෙහි විනා උප්පජ්ජමානං අත්ථීති। ආරම්මණභාවෙන යෙ ධම්මා වණො විය ආසවෙ පග්ඝරන්ති, තෙ අසම්පයොගෙ අතබ්භාවෙපි සහ ආසවෙහීති <b>සාසවා,</b> ආසවවන්තොති අත්ථො।
bod:ඔසානදුකෙ “නො ආසවා ඛො පනා”ති අවත්වා <b>“ආසවවිප්පයුත්තා ඛො පනා”</b>ති වචනං සාසවානං සහෙතුකානං විය සම්පයුත්තෙහි තංසහිතතා න හොතීති දස්සනත්ථං। එවං සෙසගොච්ඡකෙසුපි යථාසම්භවං විප්පයුත්තග්ගහණෙ පයොජනං දට්ඨබ්බං। අපිච “නො ආසවා ඛො පන ධම්මා සාසවා”ති ඉදං පදං චතුත්ථදුකෙ දුතියපදෙන නින්නානං, න ච එකෙන දුකො හොති, තස්මා ආසවවිප්පයුත්තපදමෙව ගහෙත්වා ඔසානදුකයොජනා ඤායාගතාති කතා। හෙතුගොච්ඡකෙ පන හෙතුවිප්පයුත්තානං සහෙතුකතා නත්ථීති තෙ ගහෙත්වා දුකයොජනාය අසක්කුණෙය්යත්තා නහෙතුපදං ගහෙත්වා ඔසානදුකයොජනා කතා। යෙ වා පන පඨමෙ දුකෙ දුතියස්ස පක්ඛෙපෙ එකො, තතියස්ස ද්වෙ, පඨමස්ස දුතියෙ එකො, තතියෙ ද්වෙ, දුතියස්ස තතියෙ එකො, දුතියෙ ච තතියස්ස එකොති අට්ඨ දුකා ලබ්භන්ති, තෙසු තීහි ඉතරෙ ච නයතො දස්සිතාති වෙදිතබ්බා। එස නයො සෙසගොච්ඡකෙසුපි।
bod:20-25:කිලෙසකම්මවිපාකවට්ටානං පච්චයභාවෙන තත්ථ සංයොජෙන්ති, සතිපි අඤ්ඤෙසං තප්පච්චයභාවෙ න විනා සංයොජනානි තෙසං තප්පච්චයභාවො අත්ථි, ඔරම්භාගියුද්ධම්භාගියසඞ්ගහිතෙහි ච තංතංභවනිබ්බත්තකකම්මනියමො භවනියමො ච හොති, න ච උපච්ඡින්නසංයොජනස්ස කතානිපි කම්මානි භවං නිබ්බත්තෙන්තීති। සංයොජෙතබ්බාති වා <b>සංයොජනියා,</b> සංයොජනෙ නියුත්තාති වා। දූරගතස්සපි ආකඩ්ඪනතො නිස්සරිතුං අප්පදානවසෙන බන්ධනං සංයොජනං, ගන්ථකරණං සඞ්ඛලිකචක්කලකානං විය පටිබද්ධතාකරණං වා ගන්ථනං ගන්ථො, සංසිලිසකරණං යොජනං යොගොති අයමෙතෙසං විසෙසොති වෙදිතබ්බො। ධම්මානං සභාවකිච්චවිසෙසඤ්ඤුනා පන භගවතා සම්පයුත්තෙසු ආරම්මණෙසු තප්පච්චයෙසු ච තෙහි තෙහි නිප්ඵාදියමානං තං තං කිච්චවිසෙසං පස්සන්තෙන තෙ තෙ ධම්මා තථා තථා ආසවසංයොජනගන්ථාදිවසෙන <pb V=.51/> වුත්තාති “කිමත්ථං එතෙයෙව ධම්මා එවං වුත්තා, කස්මා ච වුත්තා එව පුන වුත්තා”ති න චොදෙතබ්බමෙතං।
bod:26-37:<b>ගන්ථනියා</b>ති <pb M=.54/> එත්ථ අයමඤ්ඤො අත්ථො “ගන්ථකරණං ගන්ථනං, ගන්ථනෙ නියුත්තාති ගන්ථනියා, ගන්ථයිතුං සක්කුණෙය්යා, ගන්ථයිතුං අරහන්තීති වා ගන්ථනියා”ති। එවං ඔඝනියාදීසුපි දට්ඨබ්බං। තෙනාතික්කමතීති එතං ධාත්වත්ථං ගහෙත්වා <b>ඔඝනියා</b>ති පදසිද්ධි කතා।
bod:50-54:ධම්මසභාවං අග්ගහෙත්වා පරතො ආමසන්තීති <b>පරාමාසා। පරතො</b>ති නිච්චාදිතො। <b>ආමසන්තී</b>ති සභාවපටිසෙධෙන පරිමජ්ජන්ති।
bod:55-68:සභාවතො විජ්ජමානං අවිජ්ජමානං වා විචිත්තසඤ්ඤාය සඤ්ඤිතං ආරම්මණං අග්ගහෙත්වා අප්පවත්තිතො ආලම්බමානා ධම්මා <b>සාරම්මණා</b>। චින්තනං ගහණං ආරම්මණූපලද්ධි। චෙතසි නියුත්තා, චෙතසා සංසට්ඨා වා <b>චෙතසිකා</b>। දුබ්බිඤ්ඤෙය්යනානත්තතාය එකීභාවමිවුපගමනං නිරන්තරභාවුපගමනං। යෙසං රූපානං චිත්තං සහජාතපච්චයො හොති, තෙසං චිත්තස්ස ච සුවිඤ්ඤෙය්යනානත්තන්ති නිරන්තරභාවානුපගමනං වෙදිතබ්බං। <b>එකතො වත්තමානාපී</b>ති <b>අපි</b>-සද්දො කො පන වාදො එකතො අවත්තමානාති එතමත්ථං දීපෙති। ඉදමෙත්ථ විචාරෙතබ්බං – අවිනිබ්භොගරූපානං කිං අඤ්ඤමඤ්ඤං සංසට්ඨතා, උදාහු විසංසට්ඨතාති? විසුං ආරම්මණභාවෙන සුවිඤ්ඤෙය්යනානත්තත්තා න සංසට්ඨතා, නාපි විසංසට්ඨතා සංසට්ඨාති අනාසඞ්කනීයසභාවත්තා। චතුන්නඤ්හි ඛන්ධානං අඤ්ඤමඤ්ඤං සංසට්ඨසභාවත්තා රූපනිබ්බානෙහිපි සො සංසට්ඨභාවො අත්ථි නත්ථීති සියා ආසඞ්කා, තස්මා තෙසං ඉතරෙහි, ඉතරෙසඤ්ච තෙහි විසංසට්ඨසභාවතා වුච්චති, න පන රූපානං රූපෙහි කත්ථචි සංසට්ඨතා අත්ථීති තදාසඞ්කාභාවතො විසංසට්ඨතා ච රූපානං රූපෙහි න වුච්චතීති। එස හි තෙසං සභාවොති। <b>චිත්තසංසට්ඨසමුට්ඨානා</b>දිපදෙසු සංසට්ඨසමුට්ඨානාදිසද්දා චිත්තසද්දාපෙක්ඛාති පච්චෙකං චිත්තසද්දසම්බන්ධත්තා චිත්තසංසට්ඨා ච තෙ චිත්තසමුට්ඨානා චාති පච්චෙකං යොජෙත්වා අත්ථො වුත්තො। <b>උපාදියන්තෙවා</b>ති භූතානි ගණ්හන්ති එව, නිස්සයන්ති එවාති අත්ථො। යථා භූතානි උපාදියන්ති ගය්හන්ති නිස්සීයන්ති, න තථා එතානි ගය්හන්ති නිස්සීයන්ති, තස්මා <b>උපාදා</b>। අථ වා භූතානි අමුඤ්චිත්වා තෙසං වණ්ණනිභාදිභාවෙන ගහෙතබ්බතො <b>උපාදා</b>।
bod:75-82:<b>සංකිලිට්ඨත්තිකෙ</b> <pb V=.52/> <b>වුත්තනයෙනා</b>ති <b>සං</b>-සද්දං අපනෙත්වා කිලිසන්තීති කිලෙසාතිආදිනා නයෙන।
bod:83-100:<b>කාමාවචරා</b>දීසු <pb M=.55/> අයමපරො අත්ථො – කාමතණ්හා කාමො, එවං රූපාරූපතණ්හා රූපං අරූපඤ්ච। ආරම්මණකරණවසෙන තානි යත්ථ අවචරන්ති, තෙ <b>කාමාවචරා</b>දයොති। එවඤ්හි සති අඤ්ඤභූමීසු උප්පජ්ජමානානං අකාමාවචරාදිතා කාමාවචරාදිතා ච නාපජ්ජතීති සිද්ධං හොති। <b>නික්ඛෙපකණ්ඩෙ</b>පි “එත්ථාවචරා”ති වචනං අවීචිපරනිම්මිතපරිච්ඡින්නොකාසාය කාමතණ්හාය ආරම්මණභාවං සන්ධාය වුත්තන්ති වෙදිතබ්බං, තදොකාසතා ච තණ්හාය තන්නින්නතාය වෙදිතබ්බා। යදි පරියාපන්නසද්දස්ස අන්තොගධාති අයමත්ථො, මග්ගාදිධම්මානඤ්ච ලොකුත්තරන්තොගධත්තා පරියාපන්නතා ආපජ්ජති। න හි “පරියාපන්නා”ති එත්ථ තෙභූමකගහණං අත්ථීති? නාපජ්ජති සබ්බදා පවත්තමානස්ස පච්චක්ඛස්ස ලොකස්ස වසෙන පරියාපන්නනිච්ඡයතො। අථ වා පරිච්ඡෙදකාරිකාය තණ්හාය පරිච්ඡින්දිත්වා ආපන්නා පටිපන්නා ගහිතාති <b>පරියාපන්නා</b>।
bod:අනීය-සද්දො බහුලා කත්තුඅභිධායකොති වට්ටචාරකතො නිය්යන්තීති නිය්යානීයා, නී-කාරස්ස රස්සත්තං ය-කාරස්ස ච ක-කාරත්තං කත්වා <b>“නිය්යානිකා”</b>ති වුත්තං, නිය්යානකරණසීලා වා <b>නිය්යානිකා</b>। උත්තරිතබ්බස්ස අඤ්ඤස්ස නිද්දිට්ඨස්ස අභාවා නිද්දිසියමානා සඋත්තරා ධම්මාව උත්තරිතබ්බාති <b>“අත්තාන”</b>න්ති ආහ। <b>රාගාදීන</b>න්ති රාගාදීනං දසන්නං කිලෙසානං සබ්බනියතාකුසලානං වා। තෙහි නානප්පකාරදුක්ඛනිබ්බත්තකෙහි අභිභූතා සත්තා කන්දන්ති අකන්දන්තාපි කන්දනකාරණභාවතො। යස්මා පන පහානෙකට්ඨතාවසෙන ච <b>“සරණා”</b>ති ආහ, තස්මා “රාගාදීන”න්ති වචනෙන රාගදොසමොහාව ගහිතාති ඤායති। <b>රණ</b>-සද්දො වා රාගාදිරෙණූසු නිරුළ්හො දට්ඨබ්බො, රණං වා යුද්ධං, “කාමා තෙ පඨමා සෙනා”ති (සු॰ නි॰ 438; මහානි॰ 28, 68, 149; චූළනි॰ නන්දමාණවපුච්ඡානිද්දෙස 47) එවමාදිකා ච අකුසලා සෙනා අරියමග්ගයුද්ධෙන ජෙතබ්බත්තා සයුද්ධත්තා <b>“සරණා”</b>ති වුච්චන්තීති। <b>අරණවිභඞ්ගසුත්තෙ</b> (ම॰ නි॰ 3.323 ආදයො) පන සදුක්ඛා සඋපඝාතා සඋපායාසා සපරිළාහා මිච්ඡාපටිපදාභූතා කාමසුඛානුයොගාදයො “සරණා”ති වුත්තාති දුක්ඛාදීනං රණභාවො තන්නිබ්බත්තකසභාවානං අකුසලානං සරණතා ච වෙදිතබ්බා।
cen:පිට්ඨිදුකා සමත්තා।
tit:සුත්තන්තිකදුකමාතිකාපදවණ්ණනා
bod:101-108:විජ්ජාරාසන්තොගධධම්මා <pb M=.56/> <pb V=.53/> විජ්ජාසභාගතාය තදෙකදෙසෙ විජ්ජාකොට්ඨාසෙ වත්තන්තීති වුත්තා। වජිරස්ස යත්ථ තං පතති, තත්ථ අභෙජ්ජං නාම කිඤ්චි මණිපාසාණාදි නත්ථි, න ච තෙන ගමනමග්ගො විරුහති, එවමෙව අරහත්තමග්ගෙන යත්ථ සො උප්පජ්ජති, තස්මිං සන්තානෙ අභෙජ්ජො කිලෙසො නාම නත්ථි, න ච භින්නො පුන විරුහතීති වජිරුපමතා වෙදිතබ්බා। <b>තදුපචාරෙන බාලා</b> යථා “මඤ්චා ඝොසන්තී”ති। <b>කණ්හාභිජාතී</b>ති අපායා වුච්චන්ති මනුස්සෙසු ච දොභග්ගියං। තපනස්ස වා දුක්ඛස්ස හිතාති <b>තපනියා</b>।
bod:දාසාදීසුපි සිරිවඩ්ඪකාදිසද්දා විය අතථත්තා වචනමත්තමෙව අධිකාරං කත්වා පවත්තා <b>අධිවචනා</b>। යස්මා පන අධිවචනනිරුත්තිපඤ්ඤත්තිපදානි සමානත්ථානි, සබ්බඤ්ච වචනං අධිවචනාදිභාවං භජති, තස්මා තෙසුපි වචනවිසෙසෙසු විසෙසෙන පවත්තෙහි අධිවචනාදිසද්දෙහි සබ්බානි වචනානි අත්ථප්පකාසනසාමඤ්ඤෙන වුත්තානීති එතෙනාධිප්පායෙන අයං අත්ථයොජනා කතාති වෙදිතබ්බා। අථ වා <b>අධි</b>-සද්දො උපරිභාගෙ, උපරි වචනං <b>අධිවචනං</b>। කස්ස උපරි? පකාසෙතබ්බස්ස අත්ථස්සාති විදිතොවායමත්ථො। අධීනං වා වචනං <b>අධිවචනං</b>। කෙන අධීනං? අත්ථෙන। තථා තංතංඅත්ථප්පකාසනෙ නිච්ඡිතං, නියතං වා වචනං <b>නිරුත්ති</b>। පථවීධාතුපුරිසාදිතංතංපකාරෙන ඤාපනතො <b>පඤ්ඤත්තී</b>ති එවං අධිවචනාදිපදානං සබ්බවචනෙසු පවත්ති වෙදිතබ්බා। අඤ්ඤථා සිරිවඩ්ඪකධනවඩ්ඪකප්පකාරානමෙව අභිලාපානං අධිවචනතා, අභිසඞ්ඛරොන්තීති එවංපකාරානමෙව නිද්ධාරණවචනානං නිරුත්තිතා, තක්කො විතක්කොති එවංපකාරානමෙව එකමෙවත්ථං තෙන තෙන පකාරෙන ඤාපෙන්තානං පඤ්ඤත්තිතා ච ආපජ්ජෙය්යාති।
bod:109-118:ඵස්සො වෙදනාති සබ්බදාපි අරූපධම්මානං ඵස්සාදිනාමකත්තා පථවියාදීනං කෙසකුම්භාදිනාමන්තරාපත්ති විය නාමන්තරානාපජ්ජනතො ච සදා අත්තනාව කතනාමතාය චතුක්ඛන්ධනිබ්බානානි <b>නාමකරණට්ඨෙන නාමං। නමනං</b> අවිනාභාවතො ආරම්මණාභිමුඛතා, නමනහෙතුභූතතා <b>නාමනං</b>। අථ වා අධිවචනසම්ඵස්සො විය අධිවචනං නාමමන්තරෙන යෙ අනුපචිතබොධිසම්භාරානං ගහණං න ගච්ඡන්ති, තෙ නාමායත්තග්ගහණා <b>නාමං</b>। රූපං පන විනාපි නාමසාධනං අත්තනො රුප්පනසභාවෙන ගහණං උපයාතීති <b>රූපං</b>।
bod:119-123:ඉතො <pb M=.57/> <pb V=.54/> පුබ්බෙ පරිකම්මං පවත්තං, ඉතො පරං භවඞ්ගං, මජ්ඣෙ සමාපත්තීති එවං සමාපත්තීනං අප්පනාපරිච්ඡෙදපඤ්ඤා <b>සමාපත්තිකුසලතා</b>। <b>වුට්ඨානෙ කුසලභාවො</b> පුබ්බෙ වුට්ඨානෙ පරිච්ඡෙදකරණඤාණං। ලක්ඛණාදිවසෙන අනිච්චාදිවසෙන ච මනසි කරණං <b>මනසිකාරො</b>।
bod:124-134:සුචිසීලතා <b>සොරච්චං</b>। සා හි සොභනකම්මරතතාති। සම්මොදකස්ස, සම්මොදකො වා මුදුභාවො <b>සම්මොදකමුදුභාවො,</b> සණ්හවාචතා। <b>“අගුත්තද්වාරතා”</b>ති වුත්තෙ කෙසු ද්වාරෙසූති න පඤ්ඤායතීති <b>“ඉන්ද්රියෙසූ”</b>ති වුත්තං। සම්පජානාතීති සම්පජානො, තස්ස භාවො <b>සම්පජඤ්ඤං</b>। තදපි ඤාණං යස්මා සම්පජානාති, තස්මා <b>“සම්පජානාතීති සම්පජඤ්ඤ”</b>න්ති ආහ। <b>අප්පටිසඞ්ඛානෙ</b> නිමිත්තෙ විසයෙ වා। <b>වීරියසීසෙනා</b>ති වීරියපාමොක්ඛෙන। <b>උප්පන්නං බල</b>න්ති වීරියොපත්ථම්භෙන හි කුසලභාවනා බලවතී ථිරා උප්පජ්ජතීති තථා උප්පන්නා බලවතී කුසලභාවනා බලවන්තො සත්ත බොජ්ඣඞ්ගාතිපි වුච්චන්ති। කසිණනිමිත්තං විය සඤ්ඤාණං විය සවිග්ගහං විය ච සුට්ඨු උපලක්ඛෙතබ්බාකාරං “නිමිත්ත”න්ති වුච්චති। සමථො ච එවං ආකාරොති “නිමිත්ත”න්ති වුත්තො। තථා හි සො පච්චවෙක්ඛන්තෙන පච්චවෙක්ඛණතො ගය්හතීති। උද්ධච්චමිව චිත්තං න වික්ඛිපතීති, වික්ඛෙපපටික්ඛෙපො වා <b>අවික්ඛෙපො</b>।
bod:135-142:සීලමෙව පුනප්පුනං ආසෙවියමානං ලොකියං ලොකුත්තරම්පි සීලං පරිපූරෙතීති <b>“සීලපරිපූරණතො”</b>ති වුත්තං। <b>සීලස්ස සම්පදා</b>ති කාරණසීලම්පි ඵලසීලම්පි සම්පන්නසමුදායස්ස එකදෙසවසෙන වුත්තං। අථ වා “කතමෙ ච ථපති අකුසලා සීලා? අකුසලං කායකම්මං අකුසලං වචීකම්මං පාපකො ආජීවො”ති (ම॰ නි॰ 2.264) වුත්තත්තා සබ්බම්පි කුසලාකුසලං “සීල”න්ති ගහෙත්වා තත්ථ කුසලසීලං නිද්ධාරෙත්වා <b>“සීලසම්පදා”</b>ති වුත්තං। එවං <b>දිට්ඨිසම්පදා</b>පි වෙදිතබ්බා।
bod:<b>දිට්ඨිවිසුද්ධි ඛො පන යථාදිට්ඨිස්ස ච පධානන්ති කම්මස්සකතඤාණාදිසඞ්ඛාතා දිට්ඨිවිසුද්ධි චෙවා</b>ති පටිපාටියා දිට්ඨිවිසුද්ධි දිට්ඨිවිසුද්ධි ඛො පනාති ච පදද්වයස්ස සමානත්තා පඤ්ඤා। <b>යථාදිට්ඨිස්සා</b>ති නිබ්බත්තිතප්පකාරදිට්ඨිස්ස නිබ්බත්තෙතබ්බපධානානුරූපදිට්ඨිස්ස වා යථාදිට්ඨිපවත්තකිරියස්ස වා। <b>සංවෙගො</b>ති සහොත්තප්පං ඤාණං, ඔත්තප්පමෙව වා। සමත්තං තුස්සනං තිත්ති <pb M=.58/> සන්තුට්ඨි, නත්ථි එතස්ස සන්තුට්ඨීති අසන්තුට්ඨි, අසන්තුට්ඨිස්ස භාවො <b>අසන්තුට්ඨිතා</b>। වීරියප්පවාහෙ පවත්තමානෙ අන්තරා එව පටිගමනං නිවත්තනං පටිවානං, තං අස්ස අත්ථීති පටිවානී <pb V=.55/>, න පටිවානී අප්පටිවානී, තස්ස භාවො <b>අප්පටිවානිතා</b>। විමුච්චනං නාම ආරම්මණෙ අධිමුත්තතා කිලෙසෙහි සබ්බසඞ්ඛාරෙහි ච නිස්සටතා ච। <b>පටිසන්ධිවසෙනා</b>ති කිලෙසානං තංතංමග්ගවජ්ඣානං උප්පන්නමග්ගෙ ඛන්ධසන්තානෙ පුන සංදහනවසෙන। <b>අනුප්පාදභූතෙ</b>ති තංතංඵලෙ। <b>අනුප්පාදපරියොසානෙ</b>ති අනුප්පාදකරො මග්ගො අනුප්පාදො, තස්ස පරියොසානෙ।
cen:සුත්තන්තිකදුකමාතිකාපදවණ්ණනා නිට්ඨිතා।
cen:දුකමාතිකාපදවණ්ණනා නිට්ඨිතා।
cha:කාමාවචරකුසලපදභාජනීයවණ්ණනා
bod:1:“යෙ වා පන…පෙ॰… අරූපිනො ධම්මා”ති ඉදං “ඵස්සො හොතී”ති එවමාදිකං විය න විසුං “තෙපි හොන්තී”ති හොති-සද්දෙන සම්බන්ධං කත්වා වුත්තං, උද්දිට්ඨාවසෙසෙ ච පන ගහෙත්වා “ඉමෙ ධම්මා කුසලා”ති අප්පෙතුං වුත්තන්ති අප්පනාය අවරොධිතං। එවඤ්ච කත්වා නිද්දෙසෙපි එතස්ස පදභාජනීයං න වුත්තන්ති। සරූපෙන පන අදස්සිතත්තා “අත්ථී”ති වත්වා දුතියෙන හොති-සද්දෙන සම්බන්ධො නිද්දෙසො ච න කතො, සඞ්ඛෙපෙන පන උද්දිසිත්වා සඞ්ඛෙපෙනෙව යෙ වා පන ධම්මා නිද්දිට්ඨාති එතස්ස ධම්මස්ස උද්දෙසෙ අවරොධො යුත්තො। ධම්මනිද්දෙසෙ ච නිද්දෙසාවසානෙ වුත්තස්සාති।
bod:පුච්ඡාපරිච්ඡෙදවචනෙනෙව පුච්ඡාභාවෙ විඤ්ඤාතෙ පුච්ඡාවිසෙසඤාපනත්ථං ආහ <b>“අයං කථෙතුකම්යතාපුච්ඡා”</b>ති। <b>පඤ්චවිධා හී</b>ති <b>මහානිද්දෙසෙ</b> (මහානි॰ 150; චූළනි॰ පුණ්ණකමාණවපුච්ඡානිද්දෙස 12; මෙත්තගූමාණවපුච්ඡානිද්දෙස 18) ආගතා පුච්ඡා දස්සෙති। <b>ලක්ඛණ</b>න්ති ඤාතුං ඉච්ඡිතො යො කොචි සභාවො। <b>අඤ්ඤාත</b>න්ති යෙන කෙනචි ඤාණෙන අඤ්ඤාතභාවං ආහ। <b>අදිට්ඨ</b>න්ති දස්සනභූතෙන ඤාණෙන පච්චක්ඛං විය අදිට්ඨතං। <b>අතුලිත</b>න්ති “එත්තකං ඉද”න්ති තුලාභූතාය පඤ්ඤාය අතුලිතතං। <b>අතීරිත</b>න්ති තීරණභූතාය පඤ්ඤාය අකතඤාණකිරියාසමාපනතං। <b>අවිභූත</b>න්ති ඤාණස්ස අපාකටභාවං <pb M=.59/>। <b>අවිභාවිත</b>න්ති ඤාණෙන අපාකටීකතභාවං। අදිට්ඨං ජොතීයති එතායාති <b>අදිට්ඨජොතනා</b>। අනුමතියා පුච්ඡා <b>අනුමතිපුච්ඡා</b> <pb V=.56/>। “තං කිං මඤ්ඤථ, භික්ඛවෙ”තිආදිපුච්ඡාය හි “කා තුම්හාකං අනුමතී”ති අනුමති පුච්ඡිතා හොති। <b>කථෙතුකම්යතා</b>ති කථෙතුකම්යතාය।
bod:<b>පභෙදතො ධම්මානං දෙසන</b>න්ති මාතිකාදෙසනං ආහ। තත්ථ හි පුරතො කුසලාදිකෙ පභෙදෙ වත්වා පච්ඡතො ධම්මා වුත්තාති <b>“පභෙදවන්තදස්සනත්ථ”</b>න්ති නිද්දෙසං ආහ। ඉදං වුත්තං හොති – මාතිකාය සවිසෙසනා ධම්මා වුත්තා, තෙ ච විසෙසිතබ්බත්තා පධානා, පධානඤ්ච ඉතිකත්තබ්බතාය යුජ්ජතීති ධම්මානමෙව පධානානං පුච්ඡිතබ්බතා විස්සජ්ජිතබ්බතා ච හොති, තස්මා තෙ පුච්ඡිතබ්බෙ දස්සෙතුං <b>“කතමෙ ධම්මා”</b>ති වුත්තං, තෙ පන විසෙසවන්තො පුච්ඡිතාති දස්සෙතුං පුන <b>“කුසලා”</b>ති වුත්තන්ති එවං පභෙදවන්තදස්සනත්ථං අයං පදානුක්කමො කතොති। “ඉමෙ ධම්මා කුසලා”ති විස්සජ්ජනෙපි එවමෙව යොජනා කාතබ්බා। <b>“පභෙදතො ධම්මානං දෙසනං දීපෙත්වා”</b>ති එතස්ස අත්ථං විවරිතුං <b>“ඉමස්මිඤ්හී”</b>තිආදිමාහ। අනෙකප්පභෙදා දෙසෙතබ්බාති සම්බන්ධො। <b>තස්මා</b>ති අවොහාරදෙසනතො ධම්මානමෙව දෙසෙතබ්බත්තා තෙසඤ්ච ඝනවිනිබ්භොගපටිසම්භිදාඤාණාවහනතො පභෙදවන්තානං දෙසෙතබ්බත්තා “කුසලා…පෙ॰… දීපෙත්වා”ති එතෙන සම්බන්ධො। එවමෙව හි යථාවුත්තදීපනස්ස හෙතුං සකාරණං පකාසෙතුං පුන <b>“ධම්මායෙවා”</b>තිආදි වුත්තන්ති। <b>ධම්මා</b>ති සාමඤ්ඤමත්තවචනෙන සමූහාදිඝනවසෙන එකත්තග්ගහණං හොතීති එකත්තවිනිබ්භොගකරණං ඝනවිනිබ්භොගඤාණං ආවහති පභෙදදෙසනා, තථා කුසලාදිධම්මානං අබ්යාකතාදිඅත්ථානඤ්ච දීපනතො ධම්මපටිසම්භිදාදිඤාණඤ්ච ආවහති। <b>“පභෙදවන්තදස්සනත්ථ”</b>න්ති එතං විවරිතුං <b>“ඉදානි යෙ තෙනා”</b>තිආදිමාහ। <b>පභෙද…පෙ॰… යුජ්ජති</b> ඉතිකත්තබ්බතායුත්තස්ස විසෙසනත්තා। අථ වා උද්දෙසො ධම්මප්පධානො, පුච්ඡා සංසයිතප්පධානා, න ච ධම්මභාවො සංසයිතො, කුසලාදිභෙදො පන සංසයිතොති නිච්ඡිතසංසයිතවසෙනායං පදානුක්කමො කතො।
bod:<b>එත්ථා</b>ති එතස්මිං වචනෙ। කිමත්ථමාහ භගවාති තං දස්සෙතුං ආහ <b>“සමයෙ නිද්දිසි චිත්ත”</b>න්ති। <b>පරියොසානෙ</b>ති සමයෙ චිත්තනිද්දෙසස්ස “යස්මිං…පෙ॰… ආරබ්භා”ති එතස්ස පරියොසානෙ। <b>තස්මිං සමයෙ</b>ති තස්මිං චිත්තුප්පාදසමයෙ <pb M=.60/>। චිත්තෙන සමයං නියමෙත්වාන අථ පච්ඡා බොධෙතුන්ති සම්බන්ධො। විජ්ජමානෙපි භොජනගමනාදිසමයනානත්තෙ සමවායාදිනානත්තෙ ච යථාවුත්තචිත්තනියමිතා විසෙසිතා අඤ්ඤස්මිං සමයෙ යථාධිප්පෙතානං ඵස්සාදීනං අභාවා චිත්තනියමිතෙ සමයෙ ඵස්සාදයො බොධෙතුං විසෙසනමෙව තාව චිත්තං දස්සෙතුං සමයෙ චිත්තං නිද්දිසීති අත්ථො। විසෙසිතබ්බොපි හි සමයො අත්තනො උපකාරත්ථං විසෙසනභාවං ආපජ්ජති, විසෙසනභූතඤ්ච <pb V=.57/> චිත්තං තදුපකාරත්ථං විසෙසිතබ්බභාවන්ති। සන්තතිඝනාදීනං අයං විසෙසො – පුරිමපච්ඡිමානං නිරන්තරතාය එකීභූතානමිව පවත්ති <b>සන්තතිඝනතා,</b> තථා ඵස්සාදීනං එකසමූහවසෙන දුබ්බිඤ්ඤෙය්යකිච්චභෙදවසෙන එකාරම්මණතාවසෙන ච එකීභූතානමිව පවත්ති <b>සමූහාදිඝනතා</b>ති।
bod:<b>කාලඤ්ච සමයඤ්චා</b>ති යුත්තකාලඤ්ච පච්චයසාමග්ගිඤ්ච। <b>ඛණො</b>ති ඔකාසො। තථාගතුප්පාදාදිකො හි මග්ගබ්රහ්මචරියස්ස ඔකාසො තප්පච්චයපටිලාභහෙතුත්තා। ඛණො එව ච <b>සමයො। යො</b> “ඛණො”ති ච “සමයො”ති ච වුච්චති, සො <b>එකොවා</b>ති අත්ථො। <b>මහාසමයො</b>ති මහාසමූහො। <b>සමයොපි ඛො</b>ති සික්ඛාපරිපූරණස්ස හෙතුපි। <b>සමයප්පවාදකෙ</b>ති දිට්ඨිප්පවාදකෙ। තත්ථ හි නිසින්නා තිත්ථියා අත්තනො අත්තනො සමයං පවදන්තීති। <b>අත්ථාභිසමයා</b>ති හිතපටිලාභා। අභිසමෙතබ්බොති අභිසමයො, අභිසමයො අත්ථො <b>අභිසමයට්ඨො</b>ති පීළනාදීනි අභිසමිතබ්බභාවෙන එකීභාවං උපනෙත්වා වුත්තානි, අභිසමයස්ස වා පටිවෙධස්ස විසයභූතො අත්ථො <b>අභිසමයට්ඨො</b>ති තානෙව තථා එකත්තෙන වුත්තානි। තත්ථ <b>පීළනං</b> දුක්ඛසච්චස්ස තංසමඞ්ගිනො හිං සනං අවිප්ඵාරිකතාකරණං। <b>සන්තාපො</b> දුක්ඛදුක්ඛතාදිභාවෙන සන්තාපනං පරිදහනං।
bod:<b>“ඉධා”</b>ති වචනං අකුසලෙසු අබ්යාකතෙසු ච කෙසුචි ඛණස්ස අසම්භවතො। නනු කුසලානඤ්ච නවමෙන ඛණෙන විනා උප්පත්ති හොතීති? නො න හොති, න පන නවමො එව ඛණො, චතුචක්කානිපි ඛණොති වුත්තානි। සබ්බන්තිමෙන පරිච්ඡෙදෙන අත්තසම්මාපණිධිඛණමන්තරෙන නත්ථි කුසලස්ස උප්පත්තීති ඛණො ඉධ ගහිතො। ඉන්ද්රියවිසයමනසිකාරාධීනං විඤ්ඤාණන්ති එවමාදි සාධාරණඵලං දට්ඨබ්බං। <b>නවමො</b>ති අට්ඨක්ඛණෙ උපාදාය වුත්තං। <b>චතුචක්කං වත්තතී</b>ති පුන පතිරූපදෙසවාසාදිසම්පත්ති චතුචක්කං විපරිවත්තතීති <pb M=.61/> අත්ථො। <b>ඔකාසභූතානී</b>ති අත්තනො නිබ්බත්තියා “ඉදානි උප්පජ්ජන්තු කුසලානී”ති අනුමතිදානං විය භූතානි।
bod:<b>චිත්තකාලො</b>ති ධම්මෙනෙව සතා කාලො විසෙසිතො, න තස්ස පවත්තිත්ථ පවත්තිස්සති පවත්තතීති එතෙන අවත්ථාවිසෙසෙන, නාපි තස්ස විජානනකිච්චෙන, තස්මා එවංවිධෙ ධම්මෙ උපාදාය පඤ්ඤත්තොති වුත්තො। කමප්පවත්තා විසෙසා එව පටිපාටීති බීජභාවො ච පටිපාටීති වත්තුමරහතීති ඉමිනාධිප්පායෙන <b>“බීජකාලොති ධම්මපටිපාටිං උපාදාය පඤ්ඤත්තො”</b>ති ආහ। <b>ධම්මපටිපාටිං වා</b>ති අට්ඨකලාපධම්මෙ සන්ධායාහ। සඤ්චිතා විය ගය්හමානකාලා එව <b>කාලසඤ්චයො</b> <pb V=.58/>, යථා වා තථා වා කාලොති එකං සභාවං ගහෙත්වා අභිනිවෙසං කරොන්තස්ස තදභිනිවෙසනිසෙධනත්ථං <b>“සො පනෙස සභාවතො අවිජ්ජමානත්තා පඤ්ඤත්තිමත්තකො”</b>ති ආහ। ඤත්වා විඤ්ඤෙය්යොති සම්බන්ධො। <b>ඉතරො පන හෙතූ</b>ති එස සමයො පච්චයොව විඤ්ඤෙය්යො। <b>එත්ථා</b>ති එතස්මිං අධිකාරෙ න හෙතුහෙතු සාධාරණහෙතු චාති අත්ථො। සමවායො පච්චයසාමග්ගී, හෙතු පන එකෙකො පච්චයොති අයමෙතෙසං විසෙසො වෙදිතබ්බො। චක්ඛුවිඤ්ඤාණාදීනං අනෙකපච්චයදස්සනෙන තංතංද්වාරිකානං කුසලානඤ්ච තප්පච්චයතං දස්සෙති।
bod:<b>පරිග්ගහො කතො</b> අට්ඨකථාචරියෙහි। <b>එකකාරණවාදො</b>ති පකතිකාරණවාදො, ඉස්සරකාරණවාදො වා। <b>අඤ්ඤමඤ්ඤාපෙක්ඛො</b>ති අවයවානං අඤ්ඤමඤ්ඤාපෙක්ඛතාය සමුදායො වුත්තො। අපෙක්ඛා ච යාව සහායකාරණසමාගමො න හොති, තාව ඵලස්ස අනිප්ඵාදනං සමාගමෙ නිප්ඵාදනසමත්ථස්ස නිප්ඵාදනඤ්ච। සමාගමො ච යෙසු යුජ්ජමානෙසු නිබ්යාපාරෙසුපි ඵලස්ස පවත්ති, තෙසං සබ්භාවොති।
bod:<b>අසාමග්ගී…පෙ॰… පත්තිතො</b>ති චක්ඛුරූපාලොකමනසිකාරානං අසමවෙතානං චක්ඛුවිඤ්ඤාණස්ස අහෙතුභාවෙ සති සමවෙතානඤ්ච තංසභාවාවිනිවත්තිතො හෙතුභාවානාපත්තිතොති අත්ථො। න හි සභාවන්තරං අඤ්ඤෙන සහිතං සභාවන්තරං හොතීති। <b>එකස්මි</b>න්ති අන්ධසතෙ එකෙකස්මිං අන්ධෙති අධිප්පායො। අඤ්ඤථා යථාරුතවසෙන අත්ථෙ ගය්හමානෙ එකස්ස අන්ධස්ස දස්සනාසමත්ථතා සබ්බෙසම්පි න හොති, නාපි එකස්ස අසමත්ථතාය සබ්බෙසම්පි අසමත්ථතා වුත්තා, කින්තු සබ්බෙසං විසුං අසමත්ථතාය එවාති උපමාවචනං න යුජ්ජෙය්ය, නාපි උපමොපමිතබ්බසම්බන්ධො। න <pb M=.62/> හි උපමිතබ්බෙසු චක්ඛාදීසු එකස්ස අසමත්ථතාය සබ්බෙසම්පි අසමත්ථතා වුත්තා, කින්තු සබ්බෙසං විසුං අසමත්ථතාය සහිතානං අසමත්ථතාති। <b>අන්ධසතං පස්සතී</b>ති ච අන්ධසතං සහිතං පස්සතීති අධිප්පායො අඤ්ඤථා වුත්තනයෙන උපමිතබ්බාසමානතාපත්තිතො। <b>සාධා…පෙ॰… ඨිතභාවො</b>ති යෙසු විජ්ජමානෙසු ඵලප්පවත්ති තෙසං සමොධානෙ, යථා පවත්තමානෙසු තෙසු ඵලප්පවත්ති, තථා පවත්තිමාහ। න යෙසං කෙසඤ්චි අනෙකෙසං සමොධානමත්තං සාමග්ගී। න හි සද්දගන්ධරසඵොට්ඨබ්බසමොධානං චක්ඛුවිඤ්ඤාණස්ස, කට්ඨකපාලපාසාණසමොධානං වා සොතවිඤ්ඤාණස්ස හෙතූති। <b>ත</b>න්ති තං දස්සනං। <b>අසා…පෙ॰… සිද්ධො</b>ති නායමත්ථො සාධෙතබ්බො විසුං අහෙතූනං චක්ඛාදීනං සහිතානං හෙතුභාවස්ස පච්චක්ඛසිද්ධත්තාති අත්ථො। න හි පච්චක්ඛසිද්ධෙ යුත්තිමග්ගනං යුත්තන්ති।
bod:මනුස්සත්තාදීනං <pb V=.59/> ඛණාවයවානං සාමග්ගී ඛණසාමග්ගී, තං විනා සො නවමචක්කසම්පත්තිසඞ්ඛාතො ඛණො නත්ථි। සා එව හි ඛණසාමග්ගී සො ඛණොති අත්ථො। <b>ඛණ…පෙ॰… දීපෙති</b> අත්තනො දුල්ලභතායාති අත්ථො। ඛණත්ථො වා සමයසද්දො ඛණසඞ්ඛාතො සමයොති වුත්තො। සො යස්මිං දුල්ලභෙ ඛණෙ සතීති ඉමස්සත්ථස්ස විභාවනවසෙන තදායත්තාය කුසලුප්පත්තියා දුල්ලභභාවං දීපෙති। එතෙනුපායෙන <b>සමවාය…පෙ॰… වුත්තිං දීපෙතී</b>ති එත්ථ ඉතො පරෙසු ච යොජනා තස්ස තස්ස තංතංදීපනෙ කාතබ්බා।
bod:<b>තස්ස පුරිසස්සා</b>ති “සෙය්යථාපි භික්ඛවෙ චත්තාරො දළ්හධම්මා ධනුග්ගහා සික්ඛිතා කතහත්ථා කතුපාසනා චතුද්දිසා ඨිතා අස්සු, අථ පුරිසො ආගච්ඡෙය්ය ‘අහං ඉමෙසං…පෙ॰… කතුපාසනානං කණ්ඩෙ ඛිත්තෙ ඛිත්තෙ අප්පතිට්ඨිතෙ පථවියං ගහෙත්වා ආහරිස්සාමී’”ති (සං॰ නි॰ 2.228) එවං වුත්තජවනපුරිසස්ස। <b>තාව පරිත්තකො</b>ති ගමනස්සාදානං දෙවපුත්තානං හෙට්ඨුපරියායෙන පටිමුඛං ධාවන්තානං සිරසි පාදෙ ච බද්ධඛුරධාරාසන්නිපාතතො ච පරිත්තතරො කාලො। කාලසඞ්ඛාතො සමයො චිත්තපරිච්ඡින්නො වුච්චමානො තෙනෙව පරිච්ඡෙදකචිත්තෙන “එවං පරිත්තො අහ”න්ති අත්තනො පරිත්තතං දීපෙති। යථා චාහං, එවං සබ්බො කුසලචිත්තප්පවත්තිකාලොති තස්ස පරිත්තතං දීපෙති। සද්දස්ස දීපනා වුත්තනයානුසාරෙන වෙදිතබ්බා।
bod:පකතිවාදීනං <pb M=.63/> මහතො විය අණුවාදීනං ද්විඅණුකස්ස විය ච එකස්සෙව। <b>හෙතු…පෙ॰… වුත්තිතං දීපෙතී</b>ති පච්චයායත්තවුත්තිදීපනතො තප්පරභාවා හෙතුසඞ්ඛාතස්ස පරායත්තවුත්තිදීපනතා වුත්තා। සති පන පච්චයායත්තභාවෙ පච්චයසාමග්ගීආයත්තතා සමවායසඞ්ඛාතෙන දීපියතීති අතප්පරභාවතො තස්ස තංදීපනතා න වුත්තා। අනෙන සමයෙන කත්තුභූතෙන, අනෙන සමයෙන වා කරණභූතෙන භගවතා පටිසෙධිතොති අත්ථො। එස නයො පුරිමාසු දීපනාසු।
bod:<b>අධිකරණවසෙනා</b>ති ආධාරවසෙන। <b>එත්ථා</b>ති කාලසමූහසඞ්ඛාතෙ සමයෙ ගහිතෙති අත්ථො। කාලොපි හි චිත්තපරිච්ඡින්නො සභාවතො අවිජ්ජමානොපි ආධාරභාවෙනෙව සඤ්ඤාතො “අධිකරණ”න්ති වුත්තො තංඛණප්පවත්තානං තතො පුබ්බෙ පරතො ච අභාවා। <b>භාවො</b>ති කිරියා। කිරියාය කිරියන්තරලක්ඛණං භාවෙනභාවලක්ඛණං। යථා ගාවීසු දුය්හමානාසු ගතො, දුද්ධාසු ආගතොති දොහනකිරියා ගමනකිරියාය ලක්ඛණං හොති, එවමිහාපි “යස්මිං සමයෙ තස්මිං සමයෙ”ති ච වුත්තෙ සතීති අයමත්ථො විඤ්ඤායමානො එව හොති අඤ්ඤකිරියාසම්බන්ධාභාවෙන පදත්ථස්ස <pb V=.60/> සත්තාවිරහාභාවතොති සමයස්ස සත්තාකිරියාය චිත්තුප්පාදකිරියා ඵස්සාදිභවනකිරියා ච ලක්ඛීයතීති උභයත්ථ සමයසද්දෙ භුම්මනිද්දෙසො කතො ලක්ඛණභූතභාවයුත්තොති।
bod:<b>උද්දානතො</b>ති උද්දෙසතො සඞ්ඛෙපතො। කිලෙසකාමො වත්ථුකාමභාවං භජන්තො කාමනීයවසෙන භජති, න කාමනවසෙනාති කාමනවසෙන කිලෙසකාමො එව හොති, න වත්ථුකාමො। <b>දුවිධොපෙසො</b>ති වචනෙන දුවිධස්සපි සහිතස්ස අවචරණප්පදෙසං සඞ්ගණ්හාති। තෙන වත්ථුකාමස්සෙව පවත්තිදෙසො රූපාරූපධාතුද්වයං අපනීතං හොති। නනු ච දුවිධොපි සහිතො රූපාරූපධාතූසු පවත්තති රූපාරූපාවචරධම්මානං වත්ථුකාමත්තා තදාරම්මණානං රූපාරූපරාගානඤ්ච කිලෙසකාමභාවසිද්ධිතොති? තං න, බහලකිලෙසස්ස කාමරාගස්ස කිලෙසකාමභාවෙන ඉධ සඞ්ගහිතත්තා। එවඤ්ච කත්වා රූපාරූපධාතූසු පවත්තමානෙසු කාමාවචරධම්මෙසු නිකන්ති ඉධ න සඞ්ගහිතා සුඛුමත්තා। “උද්දානතො ද්වෙ කාමා”ති සබ්බකාමෙ උද්දිසිත්වාපි හි “දුවිධොපෙසො”ති එත්ථ තදෙකදෙසභූතා අඤ්ඤමඤ්ඤසහිතතාපරිච්ඡින්නා කාමරාගතබ්බත්ථුකධම්මාව සඞ්ගහිතාති, නිරවසෙසො <pb M=.64/> වා කිලෙසකාමො කාමරාගො කාමතණ්හාරූපතණ්හාඅරූපතණ්හානිරොධතණ්හාභෙදො ඉධ පවත්තතීති අනවසෙසප්පවත්තිතං සන්ධාය “දුවිධොපෙසො”ති වුත්තං, වත්ථුකාමොපි ච අප්පකො ඉධාපි න වත්තති රූපාරූපාවචරවිපාකමත්තො, තථාපි පරිපුණ්ණවත්ථුකාමත්තා කාමාවචරධම්මාව ඉධ ගහිතා। එවඤ්ච කත්වා සසත්ථාවචරොපමා යුත්තා හොති। “රූපූපපත්තියා මග්ගං භාවෙතී”ති (ධ॰ ස॰ 163; විභ॰ 625) එත්ථ රූපභවො උත්තරපදලොපං කත්වා “රූප”න්ති වුත්තො, එවමිධාපි උත්තරපදලොපො දට්ඨබ්බො। අඤ්ඤථා හි චිත්තං කාමාවචරාවචරන්ති වුච්චෙය්යාති। <b>ආරම්මණකරණවසෙනා</b>තිආදිකෙ “කාමො”ති සබ්බං තණ්හමාහ, තස්මා <b>“කාමඤ්චෙසා”</b>තිආදි වුත්තං, “කාමෙ අවචාරෙතීති කාමාවචාර”න්ති වත්තබ්බෙ <b>චා</b>-සද්දස්ස රස්සත්තං කතං।
bod:<b>රුළ්හිසද්දෙනා</b>ති ඤාණසම්පයුත්තෙසු රුළ්හෙන සද්දෙන, ඤාණසම්පයුත්තෙසු වා පවත්තිත්වා අනවජ්ජසුඛවිපාකතාය තංසදිසෙසු ඤාණවිප්පයුත්තෙසු රුළ්හෙන සද්දෙන। අථ වා කිඤ්චි නිමිත්තං ගහෙත්වා සතිපි අඤ්ඤස්මිං තංනිමිත්තයුත්තෙ කිස්මිඤ්චිදෙව විසයෙ සම්මුතියා චිරකාලතාවසෙන නිමිත්තවිරහෙපි පවත්ති රුළ්හි නාම යථා “මහියං සෙතීති මහිංසො, ගච්ඡන්තීති ගාවො”ති, එවං කුසලසද්දස්සපි රුළ්හිභාවො වෙදිතබ්බො। පඤ්ඤානිද්දෙසෙ “කොසල්ල”න්ති අභිධම්මෙ (ධ॰ ස॰ 16) වුත්තං, තස්ස ච භාවා කුසලසද්දප්පවත්තීති කොසල්ලයොගා කුසලන්ති අයං අභිධම්මපරියායො හොති। <b>කුසල</b>න්ති කුසලභාවං ආහ।
bod:විපාකාදීනං <pb V=.61/> අවජ්ජපටිපක්ඛතා නත්ථීති කුසලමෙව අනවජ්ජලක්ඛණං වුත්තං। <b>අනවජ්ජලක්ඛණමෙවා</b>ති සුඛවිපාකසභාවස්ස ලක්ඛණභාවනිවාරණත්ථං අවධාරණං කතං, තංනිවාරණඤ්ච තස්ස පච්චුපට්ඨානතං වත්ථුකාමතාය කතං। සම්පත්තිඅත්ථෙන රසෙන <b>වොදානභාවරසං</b>। ඵලට්ඨෙන පච්චුපට්ඨානෙන <b>ඉට්ඨවිපාකපච්චුපට්ඨානං। සභාවො</b> කක්ඛළාදිඵුසනාදිකො අසාධාරණො। <b>සාමඤ්ඤං</b> සාධාරණො අනිච්චාදිසභාවො। ඉධ ච කුසලලක්ඛණං සබ්බකුසලසාධාරණසභාවත්තා සාමඤ්ඤං දට්ඨබ්බං, අකුසලාදීහි අසාධාරණතාය <b>සභාවො</b> වා। <b>උපට්ඨානාකාරො</b>ති ගහෙතබ්බභාවෙන ඤාණස්ස උපට්ඨහනාකාරො। <b>ඵලං</b> පන අත්තනො කාරණං පටිච්ච තප්පටිබිම්බභාවෙන, පටිමුඛං වා උපට්ඨාතීති <b>පච්චුපට්ඨානං</b>।
bod:<b>විජානාතී</b>ති <pb M=.65/> සඤ්ඤාපඤ්ඤාකිච්චවිසිට්ඨං විසයග්ගහණං ආහ। සබ්බචිත්තසාධාරණත්තා යත්ථ යත්ථ යථා යථා අත්ථො ලබ්භති, තත්ථ තත්ථ තථා තථා ගහෙතබ්බොති। යං ආසෙවනපච්චයභාවෙන <b>චිනොති,</b> යඤ්ච කම්මුනා අභිසඞ්ඛතත්තා <b>චිතං,</b> තං තථා <b>“චිත්ත”</b>න්ති වුත්තං। යං පන තථා න හොති, තං පරිත්තකිරියද්වයං අන්තිමජවනඤ්ච ලබ්භමානචින්තනවිචිත්තතාදිවසෙන <b>“චිත්ත”</b>න්ති වෙදිතබ්බං। හසිතුප්පාදො පන අඤ්ඤජවනගතිකොව। <b>චිත්තානං පනා</b>ති විචිත්රානන්ති අත්ථො। තදන්තොගධත්තා හි සමුදායවොහාරෙන අවයවොපි <b>“චිත්ත”</b>න්ති වුච්චති යථා පබ්බතනදීසමුද්දාදිඑකදෙසෙසු දිට්ඨෙසු පබ්බතාදයො දිට්ඨාති වුච්චන්තීති। <b>චරණං</b> නාම ගහෙත්වා චරිතබ්බචිත්තපටො। <b>රූපානී</b>ති බිම්බානි।
bod:<b>අජ්ඣත්තික</b>න්ති ඉන්ද්රියබද්ධං වදති। <b>චිත්තකතමෙවා</b>ති චිත්තස්ස මූලකාරණතං සන්ධාය වුත්තං। කම්මස්ස හෙතං චිත්තං කාරණන්ති। තං පන අත්ථං විභාවෙතුං <b>“කායකම්මාදිභෙද”</b>න්තිආදිමාහ। <b>ලිඞ්ගනානත්ත</b>න්ති සණ්ඨානනානත්තං, භින්නසණ්ඨානඞ්ගපච්චඞ්ගවතො සරීරස්ස වා නානත්තං। වොහාරවසෙන ඉත්ථිපුරිසාදිභාවෙන වොහරිතබ්බෙසු පත්ථනාවිසෙසා උප්පජ්ජන්ති, තතො කම්මවිසෙසා। එවමිදං <b>කම්මනානත්තං</b> වොහාරනානත්තතො හොති। <b>අපා…පෙ॰… කාදිතා</b>ති එවමාදීසු <b>ආදි</b>-සද්දෙහි ගතියා උපපත්තියා අත්තභාවෙ ලොකධම්මෙසු ච නානාකරණානි සුත්තාගතානි සඞ්ගණ්හාති।
bod:<b>කම්මනානත්තාදිවසෙනා</b>ති එත්ථ කුසලාකුසලවසෙන <b>කම්මනානත්තං</b> වෙදිතබ්බං। විසදිසසභාවතා හි නානත්තන්ති। කුසලකම්මස්ස දානාදිවසෙන කායසුචරිතාදිභාවෙන ච <b>පුථුත්තං,</b> අකුසලකම්මස්ස ච මච්ඡරියාදීහි කායදුච්චරිතාදීහි ච <b>පුථුත්තං</b> වෙදිතබ්බං। බහුප්පකාරතා හි පුථුත්තන්ති <pb V=.62/>। අන්නදානාදිවසෙන දානාදීනං පාණාතිපාතාවිරතිආදිවසෙන කායසුචරිතාදීනං ආවාසමච්ඡරියාදිවසෙන මච්ඡරියාදීනං පාණාතිපාතාදිවසෙන කායදුච්චරිතාදීනඤ්ච <b>පභෙදො</b> වෙදිතබ්බො। එකෙකස්ස හි පකාරස්ස භෙදො පභෙදොති। නානත්තාදීනං <b>වවත්ථානං</b> තථා තථා වවත්ථිතතා නිච්ඡිතතා। එතෙනුපායෙන ලිඞ්ගනානත්තාදීනි වෙදිතබ්බානි। කම්මනානත්තාදීහි නිබ්බත්තානි හි තානීති।
bod:පච්චුප්පන්නස්ස ලිඞ්ගස්ස කම්මතො පවත්තිං තදනුක්කමෙන පච්චුප්පන්නකම්මස්ස නිප්ඵත්තිඤ්ච දස්සෙත්වා තතො අනාගතලිඞ්ගනානත්තාදිනිප්ඵත්තිදස්සනෙන සංසාරං ඝටෙන්තො <b>“කම්මනානාකරණං පටිච්චා”</b>තිආදිමාහ। තත්ථ පුරිමෙන කම්මවචනෙන <pb M=.66/> අවිජ්ජාසඞ්ඛාරා, ලිඞ්ගාදිවචනෙන විඤ්ඤාණාදීනි භවපරියොසානානි, ගතිආදිවචනෙන ජාතිජරාමරණානි ගහිතානීති දට්ඨබ්බානි। තත්ථ <b>ගතී</b>ති නිරයාදයො පඤ්ච ගතියො වුච්චන්ති, තාසං නානාකරණං අපදාදිභාවො। තා හි තථා භින්නාති। <b>උපපත්තී</b>ති ගොමහිංසාදිඛත්තියාදිචාතුමහාරාජිකාදිඋපපත්තියො, තාසං නානාකරණං උච්චාදිතා। ඛත්තියො එව හි එකච්චො කුලභොගඉස්සරියාදීහි <b>උච්චො</b> හොති, එකච්චො <b>නීචො</b>। තෙහි එව හීනතාය <b>හීනො,</b> පධානභාවං නීතතාය <b>පණීතො,</b> අඩ්ඪතාය <b>සුගතො,</b> දලිද්දතාය <b>දුග්ගතො</b>। කුලවසෙන වා <b>උච්චනීචතා,</b> ඉස්සරියවසෙන <b>හීනපණීතතා,</b> භොගවසෙන <b>සුගතදුග්ගතතා</b> යොජෙතබ්බා। <b>සුවණ්ණදුබ්බණ්ණතා</b>ති ඔදාතසාමාදිවණ්ණසුද්ධිඅසුද්ධිවසෙන වුත්තං। <b>සුජාතදුජ්ජාතතා</b>ති නිග්රොධපරිමණ්ඩලාදිආරොහපරිණාහෙහි ලක්ඛණෙහි වා අත්තභාවපරිපුණ්ණාපරිපුණ්ණජාතතාවසෙන। <b>සුසණ්ඨිතදුස්සණ්ඨිතතා</b>ති අඞ්ගපච්චඞ්ගානං සණ්ඨානවසෙන।
bod:<b>අපරම්පි වුත්තං</b> අජ්ඣත්තිකචිත්තස්ස යථාවුත්තස්ස චිත්තකතභාවසාධකං සුත්තං <b>“කම්මතො”</b>තිආදි। කම්මඤ්හි චිත්තතො නිබ්බත්තන්ති තතො නිප්ඵජ්ජමානං සබ්බම්පි චිත්තං චිත්තකතමෙවාති සාධෙති। කම්මනිබ්බත්තතො ලිඞ්ගතො පවත්තමානලිඞ්ගසඤ්ඤා මූලකාරණතො කම්මතො ආසන්නකාරණතො ලිඞ්ගතො ච පවත්තා හොතීති <b>“කම්මතො…පෙ॰… පවත්තරෙ”</b>ති ආහ। අථ වා ලිඞ්ගඤ්ච සඤ්ඤා ච <b>ලිඞ්ගසඤ්ඤා,</b> තා යථාසඞ්ඛ්යං කම්මතො ලිඞ්ගතො ච පවත්තරෙති අත්ථො। <b>සඤ්ඤාතො භෙදං ගච්ඡන්තී</b>ති තෙ ඉත්ථිපුරිසාදිලිඞ්ගසඤ්ඤාතො ඉත්ථිපුරිසාදිවොහාරභෙදං ධම්මා ගච්ඡන්ති, තථා තථා වොහරිතබ්බාති අත්ථො। ඉමාය ගාථාය අතීතපච්චුප්පන්නද්ධපටිච්චසමුප්පාදවසෙන චිත්තකතං චිත්තං දස්සිතං।
bod:<b>ලොකො</b> <pb V=.63/> එව පජාතත්තා <b>පජා</b>ති පුරිමපාදස්ස විවරණං පච්ඡිමපාදො දට්ඨබ්බො। යථා රථස්ස ආණි නිබන්ධනා, එවං සත්තලොකරථස්ස කම්මං නිබන්ධනන්ති උපමාසංසන්දනං වෙදිතබ්බං। ඉමාය ච ගාථාය අද්ධද්වයවසෙන චිත්තස්ස කම්මවිඤ්ඤාණකතතා දස්සිතා। <b>කිත්ති</b>න්ති පරම්මුඛා කිත්තනං පත්ථටයසතං। <b>පසංස</b>න්ති සම්මුඛා පසංසනං ථුතිං। <b>කම්මනානාකරණ</b>න්ති කම්මතො නිබ්බත්තනානාකරණං කම්මජෙහි අනුමියමානං කම්මස්සෙව වා නානාකරණං।
bod:<b>කම්මස්සකා</b>ති <pb M=.67/> කම්මසයා। කම්මස්ස දායං තෙන දාතබ්බං ආදියන්තීති <b>කම්මදායාදා</b>। අණ්ඩජාදීනඤ්ච යොනීනං කම්මතො නිබ්බත්තත්තා කම්මමෙව යොනි අත්තභාවපටිලාභනිමිත්තං එතෙසන්ති <b>කම්මයොනී</b>। බන්ධනට්ඨෙන කම්මං බන්ධු එතෙසන්ති <b>කම්මබන්ධූ</b>।
bod:<b>චිත්තස්සා</b>ති කම්මවිඤ්ඤාණස්ස। තස්ස පන අලද්ධොකාසතා අඤ්ඤෙන කම්මෙන පටිබාහිතත්තා තදවිපච්චනොකාසෙ පුග්ගලස්ස නිබ්බත්තත්තා ච වෙදිතබ්බා। විජ්ජමානම්පි අපරාපරියවෙදනීයකම්මවිඤ්ඤාණං කාලගතිපයොගාදිසහකාරීපච්චයවිකලතාය <b>අවසෙසපච්චයවෙකල්ලං</b> දට්ඨබ්බං। <b>එකච්චචිත්ත</b>න්ති චිත්තෙන කත්තබ්බචිත්රෙන එකච්චභූතං තෙන කත්තබ්බචිත්රමාහ।
bod:අනුභවිත්වා භවිත්වා ච අපගතං <b>භූතාපගතං</b>। අනුභූතභූතතා හි භූතතාසාමඤ්ඤෙන භූතසද්දෙන වුත්තා। සාමඤ්ඤමෙව හි උපසග්ගෙන විසෙසීයතීති। අනුභූතසද්දො ච කම්මවචනිච්ඡාභාවතො අනුභවකවාචකො දට්ඨබ්බො। විකප්පගාහවසෙන රාගාදීහි තබ්බිපක්ඛෙහි ච අකුසලං කුසලඤ්ච ආරම්මණරසං අනුභවති, න විපාකො කම්මවෙගක්ඛිත්තත්තා, නාපි කිරියා අහෙතුකානං අතිදුබ්බලතාය සහෙතුකානඤ්ච ඛීණකිලෙසස්ස ඡළඞ්ගුපෙක්ඛාවතො උප්පජ්ජමානානං අතිසන්තවුත්තිත්තා। එත්ථ ච පුරිමනයෙ කුසලාකුසලමෙව වත්තුං අධිප්පායවසෙන “භූතාපගත”න්ති වුත්තං। යං “උප්පන්නානං අකුසලානං ධම්මානං පහානාය උප්පන්නානං කුසලානං ධම්මානං ඨිතියා”ති (සං॰ නි॰ 5.651-662; විභ॰ 390-391) එත්ථ උප්පන්නන්ති ගහෙත්වා තංසදිසානං පහානං, වුද්ධි ච වුත්තා, පච්ඡිමනයෙ පන <b>ච</b>-සද්දෙන කුසලාකුසලඤ්ච ආකඩ්ඪිත්වා සබ්බං සඞ්ඛතං වුත්තං භූතාපගතභාවාභිධානාධිප්පායෙන।
bod:විපච්චිතුං ඔකාසකරණවසෙන උප්පතිතං අතීතකම්මඤ්ච තතො උප්පජ්ජිතුං ආරද්ධො අනාගතො විපාකො ච <b>“ඔකාසකතුප්පන්න”</b>න්ති වුත්තො। යං උප්පන්නසද්දෙන විනාපි විඤ්ඤායමානං උප්පන්නං <pb V=.64/>, තං සන්ධාය “නාහං, භික්ඛවෙ, සඤ්චෙතනිකාන”න්තිආදි (අ॰ නි॰ 10.217, 219) වුත්තං। <b>තාසු තාසු භූමීසූ</b>ති මනුස්සදෙවාදිඅත්තභාවසඞ්ඛාතෙසු උපාදානක්ඛන්ධෙසු। තස්මිං තස්මිං සන්තානෙ අනුප්පත්තිඅනාපාදිතතාය <b>අසමූහතං</b>। එත්ථ ච ලද්ධභූමිකං <b>“භූමිලද්ධ”</b>න්ති වුත්තං අග්ගිආහිතො විය। ඔකාසකතුප්පන්නසද්දෙපි ච ඔකාසො කතො එතෙනාති, ඔකාසො කතො එතස්සාති ච දුවිධත්ථෙපි එවමෙව කතසද්දස්ස පරනිපාතො වෙදිතබ්බො।
bod:සබ්බදා <pb M=.68/> අවත්තමානම්පි ගමියචිත්තං පටිපක්ඛපච්චවෙක්ඛණාය අවික්ඛම්භිතත්තා <b>“උප්පන්න”</b>න්ති වුත්තං। <b>අන්තරධාපෙතී</b>ති වික්ඛම්භිකා ආනාපානස්සති වික්ඛම්භෙති। <b>අන්තරායෙවා</b>ති භූමිලද්ධෙ සභූමියං අබ්බොච්ඡින්නෙ විච්ඡින්දිත්වාති අත්ථො। අනතීතං අනනාගතඤ්ච ඛණත්තයෙකදෙසගතම්පි උප්පජ්ජමානං <b>“ඛණත්තයගත”</b>න්ති වුත්තං। දෙසනාය පධානෙන ගහිතො අත්ථො <b>“සීස”</b>න්ති වුච්චති। ලොකියධම්මඤ්හි දෙසෙතබ්බං පත්වා දෙසනාය චිත්තං පුබ්බඞ්ගමං හොති, ධම්මසභාවං වා සන්ධායෙතං වුත්තං। <b>අකුසලා</b>ති සබ්බෙපි අකුසලා ධම්මා වුත්තා। චෙතනාති කෙචි। <b>අකුසලභාගියා</b>ති රාගාදයො එකන්තඅකුසලා। <b>අකුසලපක්ඛිකා</b>ති ඵස්සාදයොපි තප්පක්ඛිකා। <b>මනො තෙසං ධම්මානං පඨමං උප්පජ්ජතී</b>ති සහජාතොපි මනො සම්පයුත්තෙ සඞ්ගණ්හිත්වා අධිපතිභාවෙන පවත්තමානො පඨමං උප්පන්නො විය හොතීති එවං වුත්තො। සම්පයුත්තාපි තදනුවත්තනතාය අන්වදෙව අකුසලා ධම්මාති වුත්තා, අනන්තරපච්චයමනං වා සන්ධාය මනොපුබ්බඞ්ගමතා වුත්තා। <b>චිත්තෙන නීයතී</b>ති අභිසඞ්ඛාරවිඤ්ඤාණං සන්ධායාහ, තණ්හාසම්පයුත්තං වා। <b>පභස්සර</b>න්ති සභාවපණ්ඩරතං සන්ධායාහ। <b>අරක්ඛිතෙ</b>ති සතියා අනුනයපටිඝාදීහි අරක්ඛිතෙ, රාගාදීහි <b>බ්යාපන්නෙ,</b> තෙහි එව <b>අවස්සුතෙ</b>। චිත්තස්ස පුබ්බඞ්ගමභාවසාධනෙ අඤ්ඤමඤ්ඤං බලදානවසෙන සුත්තානුරක්ඛණං, ඉධ වා උපසංහතානං ආභිධම්මිකෙහි විඤ්ඤාතානං චිරකාලප්පවත්තිවසෙන වෙදිතබ්බං।
bod:<b>කතරපඤ්ඤං ත්ව</b>න්තිආදි න පාළිආරුළ්හං, එවං භගවා පුච්ඡතීති අට්ඨකථායමෙව වුත්තං। <b>පඤ්ඤා පන කිමත්ථියා</b>ති ඉදම්පි එකං සුත්තං। “අභිඤ්ඤත්ථා පරිඤ්ඤත්ථා පහානත්ථා”ති තස්ස විස්සජ්ජනං।
bod:<b>සාත</b>න්ති සභාවවසෙන වුත්තං, <b>මධුර</b>න්ති මධුරං වියාති උපමාවසෙන। <b>පොනොබ්භවිකා</b>ති පුනබ්භවකරණසීලා। තත්රතත්රාභිනන්දනතො නන්දී, නන්දිභූතො රාගො නන්දිරාගො, නන්දිරාගභාවෙන සහගතාති <pb V=.65/> <b>නන්දිරාගසහගතා</b>ති න එත්ථ සම්පයොගවසෙන සහගතභාවො අත්ථීති සහගතසද්දො තණ්හාය නන්දිරාගභාවං ජොතෙති। <b>නන්දිරාගභූතා</b>ති චස්ස අත්ථො। <b>නිස්සයෙ</b>ති පාදකෙ। <b>රූපාරූපාරම්මණාන</b>න්ති පථවීකසිණාදිආකාසාදිආරම්මණානං। <b>සංසට්ඨෙ</b>ති ඛීරොදකං විය සමොදිතෙ එකීභාවමිව ගතෙ। <b>සහජාතෙ</b>ති සම්පයුත්තසහජාතෙ, න සහජාතමත්තෙ। <b>ඉධාපී</b>ති “ඉමස්මිම්පි පදෙ අයමෙව අත්ථො අධිප්පෙතො”ති ඉමිස්සා අට්ඨකථාය යථාදස්සිතසංසට්ඨසද්දො <pb M=.69/> සහජාතෙ අධිප්පෙතොති। <b>අරූපං රූපෙනා</b>ති පටිසන්ධික්ඛණෙ වත්ථුනා। <b>උක්කට්ඨනිද්දෙසො</b>ති අනවසෙසසඞ්ගහෙන කතො අතිසයනිද්දෙසො।
bod:<b>අනාභට්ඨතායෙවා</b>ති “දිට්ඨං සුත”න්තිආදීසු දිට්ඨතාදයො විය අභාසිතබ්බතා අනාභට්ඨතා। සබ්බාකාරෙන සදිසස්ස දුතියචිත්තස්ස සසඞ්ඛාරිකතාවචනෙන ඉමස්ස අසඞ්ඛාරිකතා විඤ්ඤායති, තස්මා අභාසිතබ්බතාය න ගහිතොති අත්ථො යුජ්ජති। අධිප්පායො පන පාළියං අභාසිතත්තා එව තත්ථ දෙසෙතබ්බභාවෙන <b>න ගහිතො</b> න සඞ්ගහිතො න තස්සත්ථස්ස අභාවාති। අථ වා පාළියං අනාභට්ඨතාය එව අට්ඨකථායං <b>න ගහිතො</b> න තස්සත්ථො වුත්තො। <b>නියමෙත්වාවා</b>ති පරතො එවංවිධස්සෙව සසඞ්ඛාරිකභාවවචනතො ඉධ තදවචනෙනෙව අසඞ්ඛාරිකභාවං නියමෙත්වා।
bod:<b>මනොවිඤ්ඤාණ</b>න්ති එත්ථ ද්වාරං වත්ථූති වුත්තං, ද්වාරෙන වා තංසහායභූතං හදයවත්ථු වුත්තං। <b>සරසභාවෙනා</b>ති සකිච්චභාවෙන। අවිජ්ජා හි සඞ්ඛාරානං පච්චයභාවකිච්චා, අඤ්ඤාසාධාරණො වා රසිතබ්බො විඤ්ඤාතබ්බො භාවො සරසභාවො, අවිජ්ජාසභාවො සඞ්ඛාරසභාවොති එවමාදිකො। “සරසසභාවෙනා”තිපි පාඨො, සොයෙව අත්ථො। අවිජ්ජාපච්චයාති වා සරසෙන, සඞ්ඛාරාති සභාවෙන।
bod:එකසමුට්ඨානාදිතා රූපධම්මෙසු එව යොජෙතබ්බා තෙසු තබ්බොහාරබාහුල්ලතො। අතීතාදිභාවො රූපාරූපධම්මෙසු, චිත්තචෙතසිකනිබ්බානානම්පි වා යථාසභාවං එකද්විනකුතොචිසමුට්ඨානතා යොජෙතබ්බා। <b>අනාපාථගතා</b>ති චක්ඛාදීනං අගොචරගතා සුඛුමරජාදිරූපං විය වත්ථුපරිත්තතාය තත්තායොගුළෙ පතිතොදකබින්දුරූපං විය ඛණපරිත්තතාය අතිදූරතාය අච්චාසන්නාදිතාය අතීතානාගතතාය ච। විසයො අනඤ්ඤත්ථභාවෙන, ගොචරො ච තත්ථ චරණෙන වුත්තො, තබ්බිසයනිච්ඡයෙන මනො පටිසරණං। අයමත්ථො සිද්ධො හොති අඤ්ඤථා තෙසං ධම්මාරම්මණභාවෙන “නෙසං ගොචරවිසයං පච්චනුභොතී”ති වචනස්ස අනුපපත්තිතො। දිබ්බචක්ඛුදිබ්බසොතඉද්ධිවිධඤාණෙහි <pb V=.66/> යථාවුත්තනයෙන අනාපාථගතානි රූපාදීනි ආලම්බියමානානි න ධම්මාරම්මණන්ති කත්ථචි වුච්චමානානි දිට්ඨානි, ඉතරථා ච දිට්ඨානි “දිබ්බෙන චක්ඛුනා රූපං පස්සතී”තිආදීසූති।
bod:<b>ආපාථමාගච්ඡති</b> <pb M=.70/> මනසා පඤ්චවිඤ්ඤාණෙහි ච ගහෙතබ්බභාවූපගමනෙන। <b>ඝට්ටෙත්වා</b>ති පටිමුඛභාවාපාථං ගන්ත්වා। <b>සරභාණකස්ස</b> ඔසාරකස්ස। පකතියා දිට්ඨාදිවසෙන ආපාථගමනඤ්ච භොජනපරිණාමඋතුභොජනවිසෙසඋස්සාහාදීහි කල්යං, රොගිනො වාතාදීහි ච උපද්දුතං වා කායං අනුවත්තන්තස්ස ජාගරස්ස භවඞ්ගස්ස චලනපච්චයානං කායිකසුඛදුක්ඛඋතුභොජනාදිඋපනිස්සයානං චිත්තපණිදහනසදිසාසදිසසම්බන්ධදස්සනාදිපච්චයානං, සුත්තස්ස ච සුපිනදස්සනෙ ධාතුක්ඛොභාදිපච්චයානං වසෙන වෙදිතබ්බං। අදිට්ඨස්ස අසුතස්ස අනාගතබුද්ධරූපාදිනො පසාදදාතුකාමතාවත්ථුස්ස තංසදිසතාසඞ්ඛාතෙන දිට්ඨසුතසම්බන්ධෙනෙව। න කෙවලං තංසදිසතාව උභයසම්බන්ධො, කින්තු තබ්බිපක්ඛතා තදෙකදෙසතා තංසම්පයුත්තතාදිකො ච වෙදිතබ්බො। කෙනචි වුත්තෙ කිස්මිඤ්චි සුතෙ අවිචාරෙත්වා සද්දහනං <b>සද්ධා,</b> සයමෙව තං විචාරෙත්වා රොචනං <b>රුචි,</b> “එවං වා එවං වා භවිස්සතී”ති ආකාරවිචාරණං <b>ආකාරපරිවිතක්කො,</b> විචාරෙන්තස්ස කත්ථචි දිට්ඨියා නිජ්ඣානක්ඛමනං <b>දිට්ඨිනිජ්ඣානක්ඛන්ති</b>।
bod:ගෙරුකහරිතාලඤ්ජනාදිධාතූසු। <b>සුභනිමිත්තං</b> සුභග්ගහණස්ස නිමිත්තං। තං සුභනිමිත්තත්තා රඤ්ජනීයත්තා ච <b>ලොභස්ස වත්ථු</b>। නියමිතස්ස චිත්තස්ස වසෙන <b>නියමිතවසෙන</b>। එවමිතරෙසු ද්වීසු। ආභොගො <b>ආභුජිතං</b>। <b>ලූඛපුග්ගලා</b> දොසබහුලා। අදොසබහුලා <b>සිනිද්ධපුග්ගලා। තදධිමුත්තතා</b>ති පීතිනින්නචිත්තතා। <b>ඉමෙහි…පෙ॰… වෙදිතබ්බො</b> පීතියා සොමනස්සවිප්පයොගාසම්භවතොති අධිප්පායො।
bod:ජීවිතවුත්තියා ආයතනභාවතො හත්ථාරොහාදිසිප්පමෙව <b>සිප්පායතනං</b>। කසිවාණිජ්ජාදිකම්මමෙව <b>කම්මායතනං</b>। ආයුවෙදාදිවිජ්ජා එව <b>විජ්ජාට්ඨානං। අබ්යාපජ්ජෙ</b>ති දොමනස්සබ්යාපාදරහිතෙ රූපභවෙ। <b>ධම්මපදා</b>ති ධම්මකොට්ඨාසා। <b>පිලවන්තී</b>ති උපට්ඨහන්ති පදිස්සන්ති। <b>යොගා</b>ති භාවනාභියොගා සමාධිතො। <b>වත්ථුවිසදකිරියා</b>ති අජ්ඣත්තිකබාහිරානං වත්ථූනං නිම්මලභාවකිරියා। සද්ධාදීනං ඉන්ද්රියානං අඤ්ඤමඤ්ඤානතිවත්තනං <b>ඉන්ද්රියසමත්තපටිපාදනතා</b> <pb V=.67/>। ගම්භීරානං ඤාණෙන චරිතබ්බානං, ගම්භීරඤාණෙන වා චරිතබ්බානං සුත්තන්තානං පච්චවෙක්ඛණා <b>ගම්භීරඤාණචරියපච්චවෙක්ඛණා</b>।
bod:<b>වංසො</b>ති අනුක්කමො। <b>තන්තී</b>ති සන්තති। <b>පවෙණී</b>ති සම්බන්ධො। සබ්බමෙතං චාරිත්තකිරියාපබන්ධස්ස වචනං। චාරිත්තසීලත්තා <b>සීලමයං</b>। “දස්සාමී”ති වචීභෙදෙන වත්ථුස්ස පරිණතත්තා තතො පට්ඨාය දානං ආරද්ධං නාම හොති <pb M=.71/>, යතො තස්ස අත්තනො පරිණාමනාදීසු ආපත්ති හොති। විජ්ජමානවත්ථුස්මිං චින්තනකාලතො පට්ඨාය දානං ආරද්ධන්ති තත්ථ දානමයං කුසලං හොතීති අධිප්පායො। න හි දානවත්ථුං අවිජ්ජමානකම්පි සඞ්ඛරොන්තස්ස කුසලං න හොතීති। තං පන දානමයස්ස පුබ්බභාගොති තදෙව භජෙය්ය, වුත්තං අට්ඨකථායං। <b>කුලවංසාදිවසෙනා</b>ති උදාහරණමත්තමෙවෙතං। අත්තනා සමාදින්නවත්තවසෙන සප්පුරිසවත්තගාමජනපදවත්තාදිවසෙන ච චාරිත්තසීලතා වෙදිතබ්බා।
bod:<b>සවත්ථුක</b>න්ති භෙරිආදිවත්ථුසහිතං කත්වා। <b>විජ්ජමානකවත්ථු</b>න්ති භෙරිආදිවත්ථුං। ධම්මස්සවනඝොසනාදීසු ච සවත්ථුකං කත්වා සද්දස්ස දානං සද්දවත්ථූනං ඨානකරණානං සසද්දප්පවත්තිකරණමෙවාති තස්ස චින්තනං විජ්ජමානවත්ථුපරිච්චාගො වෙදිතබ්බො। භාජෙත්වා දස්සෙසි ධම්මරාජා ඉධ ච රූපාරම්මණාදිභාවං, අඤ්ඤත්ථ ච “තීණිමානි, භික්ඛවෙ, පුඤ්ඤකිරියවත්ථූනී”ති (දී॰ නි॰ 3.305) දානමයාදිභාවං, අපරත්ථ ච “කතමෙ ධම්මා කුසලා? තීණි…පෙ॰… තංසමුට්ඨානං කායකම්ම”න්තිආදිනා කායකම්මාදිභාවඤ්ච වදන්තො। <b>අපරියාපන්නා චා</b>ති පරමත්ථතො අවිජ්ජමානත්තා අඤ්ඤායතනත්තා ච අසඞ්ගහිතා।
bod:<b>පරිභොගරසො</b> පරිභොගපච්චයං පීතිසොමනස්සං। අයං පන රසසමානතාවසෙන ගහණං උපාදාය රසාරම්මණන්ති වුත්තො, න සභාවතො। සභාවෙන පන ගහණං උපාදාය පීතිසොමනස්සං ධම්මාරම්මණමෙව හොතීති “සුඛා වෙදනා ධම්මාරම්මණ”න්ති වුත්තං। <b>ආරම්මණමෙව නිබද්ධ</b>න්ති රූපාරම්මණං…පෙ॰… ධම්මාරම්මණන්ති එවං නියමෙත්වා වුත්තං। <b>කම්මස්ස අනිබද්ධත්තා</b>ති කම්මස්ස අනියතත්තා। යථා හි රූපාදීසු එකාරම්මණං චිත්තං අනඤ්ඤාරම්මණං හොති, න එවං කායද්වාරාදීසු එකද්වාරිකකම්මං අඤ්ඤස්මිං ද්වාරෙ නුප්පජ්ජති, තස්මා කම්මස්ස ද්වාරනියමරහිතත්තා ද්වාරම්පි කම්මනියමරහිතන්ති ඉධ ආරම්මණං විය නියමෙත්වා න වුත්තං। <b>විනා ආරම්මණෙන අනුප්පජ්ජනතො</b>ති එතස්සපි චත්ථො “යථා කායකම්මාදීසු එකං කම්මං තෙන ද්වාරෙන විනා අඤ්ඤස්මිං <pb V=.68/> ද්වාරෙ චරති, න එවං රූපාදීසු එකාරම්මණං චිත්තං තෙනාරම්මණෙන විනා ආරම්මණන්තරෙ උප්පජ්ජතී”ති වෙදිතබ්බො। න හි යථා වචීද්වාරෙ උප්පජ්ජමානම්පි “කායකම්ම”න්ති වුච්චති, එවං සද්දාරම්මණෙ උප්පජ්ජමානං “රූපාරම්මණ”න්ති වුච්චති।
tit:කාමාවචරකුසලං
sub:කායකම්මද්වාරකථාවණ්ණනා
bod:<b>ඉමස්ස</b> <pb M=.72/> <b>පනත්ථස්සා</b>ති කම්මද්වාරානං අඤ්ඤමඤ්ඤස්මිං අනියතතාය “ද්වාරෙ චරන්ති කම්මානී”තිආදිනා පකාසනත්ථං। <b>පඤ්ච විඤ්ඤාණානී</b>ති එත්ථ ඡට්ඨස්ස විඤ්ඤාණස්ස තස්ස ච ද්වාරස්ස අනුද්දෙසො ද්වාරද්වාරවන්තානං සහාභාවා। නියතරූපරූපවසෙන චතුසමුට්ඨානිකකායා වුත්තාති සද්දස්ස විකාරරූපාදීනඤ්ච අසඞ්ගහො।
bod:පඨමජවනසමුට්ඨිතා වායොධාතු යදිපි තස්මිං ඛණෙ රූපානං දෙසන්තරුප්පත්තිහෙතුභාවෙන චාලෙතුං න සක්කොති, තථාපි විඤ්ඤත්තිවිකාරසහිතාව සා වෙදිතබ්බා। දසසු හි දිසාසු යං දිසං ගන්තුකාමො අඞ්ගපච්චඞ්ගානි වා ඛිපිතුකාමො, තංදිසාභිමුඛානෙව රූපානි සා සන්ථම්භෙති සන්ධාරෙති චාති තදභිමුඛභාවවිකාරවතී හොති, අධිප්පායසහභාවී ච විකාරො විඤ්ඤත්තීති। එවඤ්ච කත්වා ආවජ්ජනස්සපි විඤ්ඤත්තිසමුට්ඨාපකභාවො යථාධිප්පායවිකාරරූපුප්පාදනෙන උපපන්නො හොති, යතො බාත්තිංස චිත්තානි රූපිරියාපථවිඤ්ඤත්තිජනකානි වුත්තානීති। යොජනං ගතො, දසයොජනං ගතොති වත්තබ්බතං ආපජ්ජාපෙති අනෙකසහස්සවාරං උප්පන්නා।
bod:<b>වායොධාතුයා…පෙ॰… පච්චයො භවිතු</b>න්ති ථම්භනචලනෙසු වායොධාතුයා පච්චයො භවිතුං සමත්ථො චිත්තසමුට්ඨානමහාභූතානං එකො ආකාරවිසෙසො අත්ථි, අයං විඤ්ඤත්ති නාම। තෙසඤ්හි තදාකාරත්තා වායොධාතු ථම්භෙති චාලෙති චාති। <b>න චිත්තසමුට්ඨානා</b>ති එතෙන පරමත්ථතො අභාවං දස්සෙති। න හි රූපං අප්පච්චයං අත්ථි, න ච නිබ්බානවජ්ජො අත්ථො නිච්චො අත්ථීති। <b>විඤ්ඤත්තිතායා</b>ති විඤ්ඤත්තිවිකාරතාය। චිත්තසමුට්ඨානභාවො විය මහාභූතවිකාරතාය උපාදාරූපභාවො ච අධිප්පෙතොති වෙදිතබ්බො।
bod:<b>කායිකකරණ</b>න්ති <pb V=.69/> කායද්වාරප්පවත්තං චිත්තකිරියං, අධිප්පායන්ති අත්ථො। <b>කාරෙති මඤ්ඤෙ</b>ති එතෙන වණ්ණග්ගහණානුසාරෙන ගහිතාය විඤ්ඤත්තියා යං කරණං විඤ්ඤාතබ්බං, තස්ස විජානනෙන විඤ්ඤත්තියා විඤ්ඤාතත්තං දස්සෙති। න හි විඤ්ඤත්තිරහිතෙසු රුක්ඛචලනාදීසු “ඉදමෙස කාරෙතී”ති විජානනං හොතීති। චක්ඛුවිඤ්ඤාණස්ස හි රූපෙ අභිනිපාතමත්තං කිච්චං, න අධිප්පායසහභුනො චලනවිකාරස්ස ගහණං। චිත්තස්ස පන ලහුපරිවත්තිතාය චක්ඛුවිඤ්ඤාණවීථියා <pb M=.73/> අනන්තරං මනොවිඤ්ඤාණෙන විඤ්ඤාතම්පි චලනං චක්ඛුනා දිට්ඨං විය මඤ්ඤන්ති අවිසෙසවිදුනො, තස්මා යථා නීලාභිනිපාතවසප්පවත්තාය චක්ඛුවිඤ්ඤාණවීථියා නීලන්ති පවත්තාය මනොවිඤ්ඤාණවීථියා ච අන්තරං න විඤ්ඤායති, එවං අවිඤ්ඤායමානන්තරෙන මනොද්වාරවිඤ්ඤාණෙන ගහිතෙ තස්මිං චිත්තෙන සහෙව අනුපරිවත්තෙ කායථම්භනවිකාරචොපනසඞ්ඛාතෙ “ඉදමෙස කාරෙති, අයමස්ස අධිප්පායො”ති විජානනං හොති।
bod:තාලපණ්ණාදිරූපානි දිස්වා තදනන්තරප්පවත්තාය මනොද්වාරවීථියා අවිඤ්ඤායමානන්තරාය තාලපණ්ණාදීනං උදකාදිසහචාරිප්පකාරතං සඤ්ඤාණාකාරං ගහෙත්වා උදකාදිග්ගහණං විය। <b>එත්ථ උදකං භවිස්සතී</b>තිආදිනා ච උදකාදිසම්බන්ධනාකාරෙන රූපග්ගහණානුසාරවිඤ්ඤාණෙන යං උදකාදි විඤ්ඤාතබ්බං, තස්ස විජානනෙන තදාකාරස්ස විඤ්ඤාතතා වුත්තාති දට්ඨබ්බා। එතස්ස පන කායිකකරණග්ගහණස්ස උදකාදිග්ගහණස්ස ච පුරිමසිද්ධසම්බන්ධග්ගහණං උපනිස්සයො හොතීති දට්ඨබ්බං। අථ පන නාලම්බිතාපි විඤ්ඤත්ති කායිකකරණග්ගහණස්ස ච පච්චයො පුරිමසිද්ධසම්බන්ධග්ගහණොපනිස්සයවසෙන සාධිප්පායවිකාරභූතවණ්ණග්ගහණානන්තරං පවත්තමානස්ස අධිප්පායග්ගහණස්ස අධිප්පායසහභූවිකාරාභාවෙ අභාවතො, එවං සති වණ්ණග්ගහණානන්තරෙන උදකාදිග්ගහණෙනෙව තාලපණ්ණාදිසඤ්ඤාණාකාරො විය වණ්ණග්ගහණානන්තරෙන අධිප්පායග්ගහණෙනෙව විඤ්ඤත්ති පාකටා හොතීති “ඉදඤ්චිදඤ්ච එස කාරෙති මඤ්ඤෙ”ති අධිප්පායවිජානනෙනෙව විඤ්ඤත්තියා විඤ්ඤාතතා වුත්තා।
bod:<b>අයං නො පහරිතුකාමො</b>ති අධිප්පායවිජානනෙන විඤ්ඤත්තියා පාකටභාවං දස්සෙති। න හි තදපාකටභාවෙ අධිප්පායවිජානනං හොතීති। <b>සම්මුඛී…පෙ॰… යෙව නාම හොතී</b>ති අසම්මුඛීභූතතාය අනාපාථගතානං රූපාදීනං චක්ඛුවිඤ්ඤෙය්යාදිභාවො විය සභාවභූතං තං ද්විධා විඤ්ඤත්තිභාවං සාධෙති। පරං බොධෙතුකාමතාය විනාපි අභික්කමනාදිප්පවත්තනෙන සො චිත්තසහභූවිකාරො <pb V=.70/> අධිප්පායං විඤ්ඤාපෙති, සයඤ්ච විඤ්ඤායතීති ද්විධාපි විඤ්ඤත්තියෙවාති වෙදිතබ්බා।
bod:<b>තස්මිං ද්වාරෙ සිද්ධා</b>ති තෙන ද්වාරෙන විඤ්ඤාතබ්බභාවතො තෙනෙව ද්වාරෙන නාමලාභතො තස්මිං ද්වාරෙ පාකටභාවවසෙන සිද්ධා। කුසලං වා අකුසලං වාති ඨපෙතබ්බං। කස්මා? යස්මා පරවාදිනො අවිපාකස්ස කම්මභාවො <pb M=.74/> න සිද්ධො, ඉතරස්ස පන සිද්ධොති විඤ්ඤත්තිසමුට්ඨාපකානං එකාදසන්නං කිරියචිත්තානං වසෙන තිකං පූරෙත්වා ඨපෙතබ්බං।
bod:<b>ද්වාරෙ චරන්ති කම්මානී</b>ති එත්ථ අයමධිප්පායො – යදි ද්වාරා ද්වාරන්තරචාරිනො හොන්ති, ද්වාරසම්භෙදා කම්මසම්භෙදොපීති කායකම්මං කායකම්මද්වාරන්ති අඤ්ඤමඤ්ඤවවත්ථානං න සියා, කම්මානම්පි කම්මන්තරචරණෙ එසෙව නයො। යදි පන ද්වාරානම්පි ද්වාරභාවෙන කම්මන්තරචරණං කම්මානඤ්ච ද්වාරන්තරචරණං න සියා, සුට්ඨුතරං කම්මද්වාරවවත්ථානං සියා। න පන කම්මානං ද්වාරන්තරෙ අචරණං අත්ථි, කින්තු ද්වාරෙ අඤ්ඤස්මිඤ්ච චරන්ති කම්මානි අඤ්ඤානිපි। යස්මා පන ද්වාරෙ ද්වාරානි න චරන්ති, තස්මා අද්වාරචාරීහි ද්වාරෙහි කාරණභූතෙහි කම්මානි ද්වාරන්තරෙ චරන්තානිපි වවත්ථිතානි। න කෙවලං කම්මානෙව, තෙහි පන ද්වාරානිපීති එවං කම්මද්වාරානි අඤ්ඤමඤ්ඤං වවත්ථිතානි “යෙභුය්යෙනවුත්තිතාය තබ්බහුලවුත්තිතාය චා”ති වුච්චමානාය වවත්ථානයුත්තියා। තත්ථ ද්වාරාපෙක්ඛත්තා කම්මානං කායකම්මාදිභාවස්ස අද්වාරචාරීහි ද්වාරෙහි වවත්ථානං හොති, න පන ද්වාරන්තරචාරීහි කම්මෙහි ද්වාරානං අවවත්ථානං කම්මානපෙක්ඛකායද්වාරාදිභාවෙහි ද්වාරෙහි වවත්ථිතානං කායකම්මාදීනං කායකම්මද්වාරාදිවවත්ථානකරත්තා। අථ වා ද්වාරන්තරෙ චරන්තානිපි කායාදීහි උපලක්ඛිතානෙව චරන්ති පාණාතිපාතාදීනං එවංසභාවත්තා ආණත්තිහත්ථවිකාරාදීහි වුච්චමානස්සපි කායාදීහි සාධෙතබ්බසභාවාවබොධතො, තස්මා න කම්මන්තරස්ස අත්තනි චරන්තස්සපි ද්වාරන්තරං සනාමං දෙති, නාපි කම්මං ද්වාරස්ස, තංතංද්වාරමෙව පන කම්මස්ස කම්මඤ්ච ද්වාරන්තරෙ චරන්තම්පි අත්තනොයෙව ද්වාරස්ස නාමං දෙතීති සිද්ධං අඤ්ඤමඤ්ඤවවත්ථානං। පුබ්බෙ පන ද්වාරෙසු අනිබද්ධතා කම්මානං ද්වාරන්තරචරණමෙව සන්ධාය වුත්තා, න එතං වවත්ථානන්ති।
bod:<b>තත්ථා</b>ති තෙසු ද්වාරකම්මෙසු। <b>කායකම්මස්ස උප්පජ්ජනට්ඨාන</b>න්ති තංසහජාතා විඤ්ඤත්තියෙව වුච්චති। කිඤ්චාපි හි සා තස්ස කෙනචි පකාරෙන පච්චයො න හොති, තථාපි කම්මස්ස විසෙසිකා <pb V=.71/> විඤ්ඤත්ති තංසහජාතා හොතීති තස්ස උප්පත්තිට්ඨානභාවෙන වුත්තා යථාවුත්තනියමෙන අඤ්ඤවිසෙසනස්ස කම්මස්ස විසෙසනන්තරෙ උප්පත්තිඅභාවා। <b>කායෙන පන කතත්තා</b>ති කායවිඤ්ඤත්තිං ජනෙත්වා තාය ජීවිතින්ද්රියුපච්ඡෙදාදිනිප්ඵාදනතො අත්තනො නිප්ඵත්තිවසෙන “කායෙන කතං කම්ම”න්ති වුත්තං। කාරණභූතො හි පනෙත්ථ කායොති।
bod:<b>අඤ්ඤමඤ්ඤං</b> <pb M=.75/> <b>වවත්ථිතා</b>ති එත්ථ කම්මුනා කායො කායකම්මද්වාරන්ති එවං වවත්ථිතො, න කායො ඉච්චෙව। යථා සූචිකම්මුනා සූචිකම්මකරණන්ති වවත්ථිතා, න සූචි ඉච්චෙව, තථා ඉදම්පි දට්ඨබ්බං। <b>අඤ්ඤමඤ්ඤං වවත්ථිතා</b>ති ච අඤ්ඤමඤ්ඤං විසෙසිතාති අත්ථො। <b>එවං සන්තෙ</b>ති යථාවුත්තං වවත්ථානනියමං අග්ගහෙත්වා “ද්වාරෙ චරන්ති කම්මානී”තිආදිවචනමෙව ගහෙත්වා චොදෙති। තත්ථ <b>එවං සන්තෙ</b>ති කම්මානං ද්වාරචරණෙ අඤ්ඤමඤ්ඤෙන ච වවත්ථානෙ නාමලාභෙ විසෙසනෙ සතීති අත්ථො।
cen:කායකම්මද්වාරකථාවණ්ණනා නිට්ඨිතා।
sub:වචීකම්මද්වාරකථාවණ්ණනා
bod:<b>චතූහි, භික්ඛවෙ, අඞ්ගෙහි සමන්නාගතා</b>ති එත්ථ සුභාසිතභාසනසඞ්ඛාතා අපිසුණවාචා, ධම්මභාසනසඞ්ඛාතො අසම්ඵප්පලාපො, පියභාසනසඞ්ඛාතා අඵරුසවාචා, සච්චභාසනසඞ්ඛාතො අමුසාවාදො චාති එතා වාචා තථාපවත්තා චෙතනා දට්ඨබ්බා। <b>සහසද්දා පනා</b>ති තස්ස විකාරස්ස සද්දෙන සහ සම්භූතත්තා වුත්තං। චිත්තානුපරිවත්තිතාය පන සො න යාව සද්දභාවීති දට්ඨබ්බො, විතක්කවිප්ඵාරසද්දො න සොතවිඤ්ඤෙය්යොති පවත්තෙන මහාඅට්ඨකථාවාදෙන චිත්තසමුට්ඨානසද්දො විනාපි විඤ්ඤත්තිඝට්ටනෙන උප්පජ්ජතීති ආපජ්ජති। “යා තාය වාචාය විඤ්ඤත්තී”ති (ධ॰ ස॰ 636) හි වචනතො අසොතවිඤ්ඤෙය්යසද්දෙන සහ විඤ්ඤත්තියා උප්පත්ති නත්ථීති විඤ්ඤායතීති।
bod:<b>චිත්තසමුට්ඨානං සද්දායතන</b>න්ති එත්ථ ච න කොචි චිත්තසමුට්ඨානො සද්දො අසඞ්ගහිතො නාම අත්ථීති අධිප්පායෙන මහාඅට්ඨකථාවාදං පටිසෙධෙති। ඡබ්බිධෙන රූපසඞ්ගහාදීසු හි “සොතවිඤ්ඤෙය්ය”න්ති “දිට්ඨං සුත”න්ති එත්ථ “සුත”න්ති ච න කොචි සද්දො න සඞ්ගය්හතීති। මහාඅට්ඨකථායං <pb V=.72/> පන විඤ්ඤත්තිසහජමෙව ජිව්හාතාලුචලනාදිකරවිතක්කසමුට්ඨිතං සුඛුමසද්දං “දිබ්බසොතෙන සුත්වා ආදිසතී”ති <b>සුත්තෙ පට්ඨානෙ</b> ච ඔළාරිකසද්දං සන්ධාය “සොතවිඤ්ඤාණස්ස ආරම්මණපච්චයෙන පච්චයො”ති වුත්තන්ති ඉමිනා අධිප්පායෙන අසොතවිඤ්ඤෙය්යතා වුත්තා සියා। සද්දො <pb M=.76/> ච අසොතවිඤ්ඤෙය්යො චාති විරුද්ධමෙතන්ති පන පටික්ඛෙපො වෙදිතබ්බො। විඤ්ඤත්තිපච්චයා ඝට්ටනා <b>විඤ්ඤත්තිඝට්ටනා</b>। විඤ්ඤත්ති එව වා। ඝට්ටනාකාරප්පවත්තභූතවිකාරො හි “ඝට්ටනා”ති වුත්තො। සඞ්ඝට්ටනෙන සහෙව සද්දො උප්පජ්ජති, න පුබ්බාපරභාවෙන। <b>පථවීධාතුයා</b>ති ඉදං වායොධාතුයා විය චාලනං පථවීධාතුයා සඞ්ඝට්ටනං කිච්චං අධිකන්ති කත්වා වුත්තං, විකාරස්ස ච තප්පච්චයභාවො වුත්තනයෙනෙව වෙදිතබ්බො। තබ්බිකාරානඤ්හි භූතානං අඤ්ඤමඤ්ඤස්ස පච්චයභාවොති। අඤ්ඤම්පි සබ්බං විධානං කායවිඤ්ඤත්තියං විය වෙදිතබ්බං।
bod:<b>තිසමුට්ඨානිකකායං…පෙ॰… න ලබ්භති</b>। න හි චාලනං උපාදින්නඝට්ටනන්ති। චාලනඤ්හි දෙසන්තරුප්පාදනපරම්පරතා, ඝට්ටනං පච්චයවිසෙසෙන භූතකලාපානං ආසන්නතරුප්පාදොති। <b>උපත්ථම්භනකිච්චම්පි නත්ථී</b>ති උපත්ථම්භනෙන විනා පඨමචිත්තසමුට්ඨානාපි ඝට්ටනාකාරෙන පවත්තතීති ඝට්ටනත්ථං උපත්ථම්භනෙන පයොජනං නත්ථි, ලද්ධාසෙවනෙන චිත්තෙනෙව ඝට්ටනස්ස බලවභාවතො චාති අධිප්පායො। උපත්ථම්භනං නත්ථි අත්ථීති විචාරෙත්වා ගහෙතබ්බං।
cen:වචීකම්මද්වාරකථාවණ්ණනා නිට්ඨිතා।
sub:මනොකම්මද්වාරකථාවණ්ණනා
bod:<b>අයං නාම චෙතනා කම්මං න හොතීති න වත්තබ්බා</b>ති ඉදං යස්ස ද්වාරං මනො, තංදස්සනත්ථං වුත්තං। <b>කප්පෙතී</b>ති “ත්වං ඵුසනං කරොහි, ත්වං වෙදයිත”න්ති එවං කප්පෙන්තං විය පවත්තතීති අත්ථො। <b>පකප්පන</b>ඤ්ච තදෙව। <b>කිං පිණ්ඩං කරොතී</b>ති ආයූහනත්ථවසෙන පුච්ඡති। ඵස්සාදිධම්මෙ හි අවිප්පකිණ්ණෙ කත්වා සකිච්චෙසු පවත්තනං <b>ආයූහනං,</b> තත්ථෙව බ්යාපාරණං <b>චෙතයනං,</b> තථාකරණං <b>අභිසඞ්ඛරණ</b>න්ති। තෙභූමකස්සෙව ගහණං ලොකුත්තරකම්මස්ස කම්මක්ඛයකරත්තා।
cen:මනොකම්මද්වාරකථාවණ්ණනා නිට්ඨිතා।
sub:කම්මකථාවණ්ණනා
bod:<b>චෙතයිත්වා</b> <pb M=.77/> <pb V=.73/> <b>කම්මං කරොතී</b>ති එත්ථ යස්මා පුරිමචෙතනාය චෙතයිත්වා සන්නිට්ඨානකම්මං කරොති, තස්මා චෙතනාපුබ්බකං කම්මං තංචෙතනාසභාවමෙවාති චෙතනං අහං කම්මං වදාමීති අත්ථො। අථ වා සමානකාලත්තෙපි කාරණකිරියා පුබ්බකාලා විය වත්තුං යුත්තා, ඵලකිරියා ච අපරකාලා විය। යස්මා ච චෙතනාය චෙතයිත්වා කායවාචාහි චොපනකිරියං මනසා ච අභිජ්ඣාදිකිරියං කරොති, තස්මා තස්සා කිරියාය කාරිකං චෙතනං අහං කම්මං වදාමීති අත්ථො। <b>කායෙ වා</b>ති කායවිඤ්ඤත්තිසඞ්ඛාතෙ කායෙ වා। <b>සතී</b>ති ධරමානෙ, අනිරොධිතෙ වා। කායසමුට්ඨාපිකා චෙතනා <b>කායසඤ්චෙතනා</b>। එත්ථ ච සුඛදුක්ඛුප්පාදකෙන කම්මෙන භවිතබ්බං, චෙතනා ච සුඛදුක්ඛුප්පාදිකා වුත්තාති තස්සා කම්මභාවො සිද්ධො හොති। <b>සඤ්චෙතනිය</b>න්ති සඤ්චෙතනසභාවවන්තං। <b>සමිද්ධිත්ථෙරෙන</b> “සඤ්චෙතනියං, ආවුසො…පෙ॰… මනසා සුඛං සො වෙදයතී”ති (ම॰ නි॰ 3.300; කථා॰ 539) අවිභජිත්වා බ්යාකතො। <b>සුඛවෙදනීය</b>න්තිආදිනා පන විභජිත්වා බ්යාකාතබ්බො සො පඤ්හො, තස්මා සම්මා බ්යාකතො නාම න හොති। ඉතරද්වයෙපි එසෙව නයො। යථා පන සුත්තානි ඨිතානි, තථා චොපනකිරියානිස්සයභූතා කායවාචා අභිජ්ඣාදිකිරියානිස්සයො ච මනොද්වාරානි, යාය පන චෙතනාය තෙහි කායාදීහි කරණභූතෙහි චොපනාභිජ්ඣාදිකිරියං කරොන්ති වාසිආදීහි විය ඡෙදනාදිං, සා චෙතනා කම්මන්ති ද්වාරප්පවත්තියම්පි කම්මද්වාරාභෙදනඤ්ච කම්මද්වාරවවත්ථානඤ්ච දිස්සති, එවඤ්ච සති “කායෙන චෙ කතං කම්ම”න්තිආදිගාථායො (ධ॰ ස॰ අට්ඨ॰ 1 කායකම්මද්වාර) අතිවිය යුජ්ජන්ති।
bod:ලොකුත්තරමග්ගො ඉධ ලොකියකම්මකථායං අනධිප්පෙතොපි භජාපියමානො තීණි කම්මානි භජති। <b>මනෙන දුස්සීල්ය</b>න්ති කායිකවාචසිකවීතික්කමවජ්ජං සබ්බං අකුසලං සඞ්ගණ්හාති, මිච්ඡාදිට්ඨිසඞ්කප්පවායාමසතිසමාධිං වා। තම්පි චෙතං “මනසා සංවරො සාධූ”ති (සං॰ නි॰ 1.116; ධ॰ ප॰ 361) වුත්තස්ස සංවරස්ස පටිපක්ඛවසෙන වුත්තං, න සීලවිපත්තිවසෙන। න හි සා මානසිකා අත්ථීති මග්ගස්සෙව භජාපනං මහාවිසයත්තා। බොජ්ඣඞ්ගා හි මනොකම්මමෙව භජෙය්යුං, න ච න සක්කා මග්ගභජාපනෙනෙව තෙසං භජාපනං විඤ්ඤාතුන්ති।
bod:කම්මපථං <pb M=.78/> අප්පත්තානම්පි තංතංද්වාරෙ සංසන්දනං අවරොධනං ද්වාරන්තරෙ කම්මන්තරුප්පත්තියම්පි කම්මද්වාරාභෙදනඤ්ච <pb V=.74/> <b>ද්වාරසංසන්දනං</b> නාම। “තිවිධා, භික්ඛවෙ, කායසඤ්චෙතනා අකුසලං කායකම්ම”න්තිආදිනා (කථා॰ 539) කම්මපථප්පත්තාව සන්නිට්ඨාපකචෙතනා කම්මන්ති වුත්තාති පුරිමචෙතනා සබ්බා කායකම්මං න හොතීති වුත්තං। <b>ආණාපෙත්වා…පෙ॰… අලභන්තස්සා</b>ති ආණත්තෙහි අමාරිතභාවං සන්ධාය වුත්තං, වචීදුච්චරිතං නාම හොති අකම්මපථභාවතොති අධිප්පායො। “ඉමෙ සත්තා හඤ්ඤන්තූ”ති පවත්තබ්යාපාදවසෙන <b>චෙතනාපක්ඛිකා වා භවන්ති</b> කායකම්මවොහාරලාභා। <b>අබ්බොහාරිකා වා</b> මනොකම්මවොහාරවිරහා। සසම්භාරපථවීආදීසු ආපාදයො එත්ථ නිදස්සනං।
bod:<b>කුලුම්බස්සා</b>ති ගබ්භස්ස, කුලස්සෙව වා। තිස්සොපි සඞ්ගීතියො ආරුළ්හතාය අනනුජානනතො <b>“තව සුත්තස්සා”</b>ති වුත්තං। <b>දසවිධා ඉද්ධි</b> පටිසම්භිදාමග්ගෙ ඉද්ධිකථාය ගහෙතබ්බා। <b>භාවනාමය</b>න්ති අධිට්ඨානිද්ධිං සන්ධාය වදති। ඝටභෙදො විය පරූපඝාතො, උදකවිනාසො විය ඉද්ධිවිනාසො ච හොතීති උපමා සංසන්දති। <b>තව පඤ්හො</b>ති භාවනාමයාය පරූපඝාතො හොතීති වුත්තො ඤාපෙතුං ඉච්ඡිතො අත්ථො। <b>ආථබ්බණිද්ධි</b> විජ්ජාමයිද්ධි හොති। <b>සත්තමෙ පදෙ</b>ති මණ්ඩලාදිතො සත්තමෙ පදෙ।
bod:වචනන්තරෙන ගමෙතබ්බත්ථං <b>නෙය්යත්ථං,</b> සයමෙව ගමිතබ්බත්ථං <b>නීතත්ථං। කිරියතො සමුට්ඨාති, උදාහු අකිරියතො</b>ති තෙනාධිප්පෙතං සම්පජානමුසාවාදං සන්ධාය පුච්ඡති, න උපොසථක්ඛන්ධකෙ වුත්තං। තත්ථ අවුත්තමෙව හි සො අනරියවොහාරං වුත්තන්ති ගහෙත්වා වොහරතීති। <b>වාචාගිර</b>න්ති වාචාසඞ්ඛාතං ගිරං, වාචානුච්චාරණං වා।
bod:<b>ඛන්දසිවාදයො සෙට්ඨා</b>ති <b>ඛන්දා</b>ති කුමාරා। <b>සිවා</b>ති මහෙස්සරා, මිච්ඡාදිට්ඨියා නිදස්සනත්ථමිදං වුත්තන්ති දට්ඨබ්බං। නත්ථිකදිට්ඨාදයො එව හි කම්මපථප්පත්තා කම්මන්ති। <b>චෙතනා පනෙත්ථ අබ්බොහාරිකා</b>ති කායද්වාරෙ වචීද්වාරෙ ච සමුට්ඨිතාපි කායකම්මං වචීකම්මන්ති ච වොහාරං න ලභති අභිජ්ඣාදිප්පධානත්තා। “තිවිධා, භික්ඛවෙ, මනොසඤ්චෙතනා අකුසලං මනොකම්ම”න්ති පන වචනතො සභාවෙනෙව සා මනොකම්මං, න අභිජ්ඣාදිපක්ඛිකත්තාති “අභිජ්ඣාදිපක්ඛිකාවා”ති න වුත්තං। ඉමස්මිං පන ඨානෙ කායඞ්ගවාචඞ්ගානි අචොපෙත්වා චින්තනකාලෙ චෙතනාපි චෙතනාසම්පයුත්තධම්මාපි මනොද්වාරෙ <pb M=.79/> එව සමුට්ඨහන්ති, තස්මා චෙතනාය අබ්බොහාරිකභාවො කථඤ්චි නත්ථීති අධිප්පායො।
bod:“තිවිධා <pb V=.75/>, භික්ඛවෙ, කායසඤ්චෙතනා කුසලං කායකම්ම”න්තිආදිවචනතො (කථා॰ 539) පාණාතිපාතාදිපටිපක්ඛභූතා තබ්බිරතිවිසිට්ඨා චෙතනාව පාණාතිපාතවිරතිආදිකා හොන්තීති “චෙතනාපක්ඛිකා වා”ති වුත්තං, න “විරතිපක්ඛිකා”ති। <b>රක්ඛතී</b>ති අවිනාසෙත්වා කථෙති। <b>භින්දතී</b>ති විනාසෙත්වා කථෙති।
cen:කම්මකථාවණ්ණනා නිට්ඨිතා।
bod:<b>චක්ඛුවිඤ්ඤාණද්වාර</b>න්ති චක්ඛුවිඤ්ඤාණස්ස ද්වාරං। චක්ඛු ච තං විඤ්ඤාණද්වාරඤ්චාති වා <b>චක්ඛුවිඤ්ඤාණද්වාරං</b>। චක්ඛු විඤ්ඤාණද්වාරන්ති වා අසමාසනිද්දෙසො। තං පන චක්ඛුමෙව। එස නයො සෙසෙසුපි। “චක්ඛුනා සංවරො සාධූ”තිආදිකාය (ධ॰ ප॰ 360) ගාථාය පසාදකායචොපනකායසංවරෙ එකජ්ඣං කත්වා කායෙන සංවරො වුත්තො, තං ඉධ භින්දිත්වා අට්ඨ සංවරා, තප්පටිපක්ඛභාවෙන අසංවරා අට්ඨ කථිතා। සීලසංවරාදයොපි පඤ්චෙව සංවරා සබ්බද්වාරෙසු උප්පජ්ජමානාපි, තප්පටිපක්ඛභාවෙන දුස්සීල්යාදීනි අසංවරාති වුත්තානි। තත්ථ <b>දුස්සීල්යං</b> පාණාතිපාතාදිචෙතනා। <b>මුට්ඨස්සච්චං</b> සතිපටිපක්ඛා අකුසලා ධම්මා। පමාදන්ති කෙචි। සීතාදීසු පටිඝො <b>අක්ඛන්ති</b>। ථිනමිද්ධං <b>කොසජ්ජං</b>।
bod:<b>විනා වචීද්වාරෙන සුද්ධං කායද්වාරසඞ්ඛාත</b>න්ති ඉදං වචීද්වාරසල්ලක්ඛිතස්ස මුසාවාදාදිනොපි කායද්වාරෙ පවත්තිසබ්භාවා අසුද්ධතා අත්ථීති තංනිවාරණත්ථං වුත්තං। න හි තං කායකම්මං හොති। සුද්ධවචීද්වාරොපලක්ඛිතං පන වචීකම්මමෙව හොතීති। <b>එත්ථ අසංවරො</b>ති එතෙන සුද්ධකායද්වාරෙන උපලක්ඛිතො අසංවරො ද්වාරන්තරෙ උප්පජ්ජමානොපි වුත්තො। ද්වාරන්තරානුපලක්ඛිතං සබ්බං තංද්වාරිකාකුසලඤ්චෙති වෙදිතබ්බං। එවඤ්ච කත්වා කම්මපථසංසන්දනෙ “චොපනකායඅසංවරද්වාරවසෙන උප්පජ්ජමානො අසංවරො අකුසලං කායකම්මමෙව හොතී”තිආදි “අකුසලං කායකම්මං චොපනකායඅසංවරද්වාරවසෙන වචීඅසංවරවසෙන ච උප්පජ්ජතී”තිආදිනා සහ අවිරුද්ධං හොති। අසංවරො හි ද්වාරන්තරෙ <pb M=.80/> උප්පජ්ජමානොපි සද්වාරෙ එවාති වුච්චති, සද්වාරවසෙන උප්පන්නොති ච, කම්මං අඤ්ඤද්වාරෙ අඤ්ඤද්වාරවසෙන චාති එවං අවිරුද්ධං।
bod:අථ වා <b>එත්ථා</b>ති සුද්ධං අසුද්ධන්ති එතං අවිචාරෙත්වා එතස්මිං චොපනෙති වුත්තං හොති। එවං සති ද්වාරන්තරොපලක්ඛිතං කම්මපථභාවප්පත්තතාය වචීමනොකම්මං චොපනකායඅසංවරද්වාරෙ උප්පන්නං, සෙසං <pb V=.76/> සබ්බං තංද්වාරුප්පන්නාකුසලං විය “චොපනකායඅසංවරො”ති වුච්චති। කම්මපථභාවප්පත්තියා ද්වාරන්තරුප්පන්නං කායකම්මඤ්ච තථා න වුච්චතීති කම්මපථසංසන්දනවිරොධො සියා, තදවිරොධං තත්ථෙව වක්ඛාම। සීලසංවරාදයො පඤ්ච නික්ඛෙපකණ්ඩෙ ආවි භවිස්සන්ති। තත්ථ ඤාණසංවරෙ පච්චයසන්නිස්සිතසීලස්ස, වීරියසංවරෙ ච ආජීවපාරිසුද්ධියා අන්තොගධතා දට්ඨබ්බා।
sub:අකුසලකම්මපථකථාවණ්ණනා
bod:සරසෙනෙව ච පතනසභාවස්ස පාණස්ස අන්තරා එව අතීව පාතනං <b>අතිපාතො,</b> සණිකං පතිතුං අදත්වාව සීඝං පාතනන්ති අත්ථො। අතික්කම්ම වා සත්ථාදීහි අභිභවිත්වා පාතනං <b>අතිපාතො</b>। පයොගවත්ථුමහන්තතාදීහි <b>මහාසාවජ්ජතා</b> තෙහි පච්චයෙහි උප්පජ්ජමානාය චෙතනාය බලවභාවතො। යථාවුත්තපච්චයවිපරියායෙපි තංතංපච්චයෙහි උප්පජ්ජමානාය චෙතනාය බලවාබලවවසෙනෙව අප්පසාවජ්ජමහාසාවජ්ජතා වෙදිතබ්බා। <b>ඉද්ධිමයො</b> කම්මවිපාකජිද්ධිමයො දාඨාකොටිකාදීනං විය।
bod:<b>ගොත්තරක්ඛිතා</b> සගොත්තෙහි රක්ඛිතා। <b>ධම්මරක්ඛිතා</b> සහධම්මිකෙහි රක්ඛිතා। සසාමිකා <b>සාරක්ඛා</b>। යස්සා ගමනෙ රඤ්ඤා දණ්ඩො ඨපිතො, සා <b>සපරිදණ්ඩා। අත්ථභඤ්ජකො</b>ති කම්මපථප්පත්තං වුත්තං। කම්මපථකථා හෙසාති। <b>අත්තනො සන්තකං අදාතුකාමතායා</b>තිආදි මුසාවාදසාමඤ්ඤතො වුත්තං। හසාධිප්පායෙන විසංවාදනපුරෙක්ඛාරස්සෙව මුසාවාදො। <b>සුඤ්ඤභාව</b>න්ති පීතිවිරහිතතාය රිත්තතං। අත්ථවිපන්නතාය <b>න හදයඞ්ගමා। අග්ගණ්හන්තෙ</b>ති අසද්දහන්තෙ කම්මපථභෙදො න හොති। යො කොචි පන සම්ඵප්පලාපො ද්වීහි සම්භාරෙහි සිජ්ඣතීති। අත්තනො පරිණාමනං චිත්තෙනෙවාති වෙදිතබ්බං। <b>මිච්ඡා පස්සතී</b>ති විතථං පස්සති।
bod:<b>කොට්ඨාසතො</b>ති <pb M=.81/> ඵස්සපඤ්චමකාදීසු චිත්තඞ්ගකොට්ඨාසෙසු යෙ කොට්ඨාසා හොන්ති, තතොති අත්ථො। නනු ච චෙතනා කම්මපථෙසු න වුත්තාති පටිපාටියා සත්තන්නං කම්මපථභාවො න යුත්තොති? න, අවචනස්ස අඤ්ඤහෙතුත්තා। න හි චෙතනාය අකම්මපථත්තා කම්මපථරාසිම්හි අවචනං, කදාචි පන කම්මපථො හොති, න සබ්බදාති කම්මපථභාවස්ස අනියතත්තා අවචනං। යදා පන කම්මපථො හොති, තදා කම්මපථරාසිසඞ්ගහො න නිවාරිතොති। “පඤ්ච සික්ඛාපදා පරිත්තාරම්මණා එවා”ති එතෙන අදින්නාදානාදීනං සත්තාරම්මණභාවවිරොධං “සත්තසඞ්ඛාතෙ සඞ්ඛාරෙ එව <pb V=.77/> ආරබ්භ පවත්තිතො”ති සයමෙව පරිහරිස්සති। “නත්ථි සත්තා ඔපපාතිකා”ති පවත්තමානා දිට්ඨි තෙභූමකධම්මවිසයාවාති සඞ්ඛාරාරම්මණතා වුත්තා। විපාකනිස්සන්දඵලානි යථාක්කමං නිරයාදිවිපාකදුග්ගතතාදීනි।
cen:අකුසලකම්මපථකථාවණ්ණනා නිට්ඨිතා।
sub:කුසලකම්මපථකථාවණ්ණනා
bod:<b>පාණාතිපාතාදීහි පන විරතියො</b>ති එතං යාහි විරතීහි සම්පයුත්තා චෙතනා “කායවචීකම්මානී”ති වුච්චන්ති, තාසඤ්ච කම්මපථභාවො යුත්තොති කත්වා වුත්තං। තථා හි වක්ඛති “පටිපාටියා සත්ත චෙතනාපි වට්ටන්ති විරතියොපී”ති। <b>අල්ලසසමංස</b>න්ති ජීවමානකසසමංසං। වොරොපෙතා හුත්වා නාභිජානාමි। දුස්සීල්යාදාරම්මණා තදාරම්මණා। ජීවිතින්ද්රියාදිආරම්මණා කථං දුස්සීල්යාදීනි පජහන්තීති තං දස්සෙතුං <b>“යථා පනා”</b>තිආදි වුත්තං। <b>අනභිජ්ඣා…පෙ॰… විරමන්තස්සා</b>ති අභිජ්ඣං පජහන්තස්සාති අත්ථො। න හි මනොදුච්චරිතා විරති අත්ථි අනභිජ්ඣාදීහෙව තප්පහානතො।
sub:කම්මපථසංසන්දනකථාවණ්ණනා
bod:කම්මපථප්පත්තානං දුස්සීල්යාදීනං අසංවරානං තථා දුච්චරිතානඤ්ච අකුසලකම්මපථෙහි කම්මපථප්පත්තානමෙව ච සුසීල්යාදීනං සංවරානං තථා සුචරිතානඤ්ච කුසලකම්මපථෙහි අත්ථතො නානත්තාභාවදස්සනං। අථ වා තෙසං ඵස්සද්වාරාදීහි අවිරොධභාවෙන දීපනං කම්මපථසංසන්දනන්ති කෙචි වදන්ති <pb M=.82/>, තදෙතං විචාරෙතබ්බං। න හි පඤ්චඵස්සද්වාරපඤ්චඅසංවරද්වාරපඤ්චසංවරද්වාරෙසු උප්පන්නානං අසංවරානං සංවරානඤ්ච කම්මපථතා අත්ථි පාණාතිපාතාදීනං පරසන්තකවත්ථුලොභපරසත්තාරම්මණබ්යාපාදඅහෙතුකදිට්ඨිආදීනඤ්ච තෙසු ද්වාරෙසු අනුප්පත්තිතො। තිවිධකආයදුච්චරිතාදීනි ච කම්මපථාති පාකටා එවාති කිං තෙසං කම්මපථෙහි නානත්තාභාවදස්සනෙන, න ච දුච්චරිතානං සුචරිතානඤ්ච ඵස්සද්වාරාදිවසෙන උප්පත්ති දීපිතා, නාපි අසංවරානං සංවරානඤ්ච යතො තෙසං ඵස්සද්වාරාදීහි අවිරොධභාවෙන දීපනා සියා, කෙවලං පන ඵස්සද්වාරාදිවසෙන <pb V=.78/> උප්පන්නානං අසංවරානං සංවරානඤ්ච කායකම්මාදිතා දීපිතා। යදි ච එත්තකං කම්මපථසංසන්දනං, “අකුසලං කායකම්මං පඤ්චඵස්සද්වාරවසෙන නුප්පජ්ජතී”තිආදි කම්මපථසංසන්දනං න සියා। එසාපි ඡඵස්සද්වාරාදීහි අවිරොධදීපනාති චෙ, වුත්තමෙව පකාරන්තරෙන දස්සෙතුං “අථ වා”ති න වත්තබ්බං। සමුච්චයත්ථෙ ච අථ වා-සද්දෙ කම්මපථප්පත්තානෙව දුස්සීල්යාදීනි කායකම්මාදිනාමෙහි වදන්තෙහි මනොකම්මස්ස ඡඵස්සද්වාරවසෙන උප්පත්ති න වත්තබ්බා। න හි තං චක්ඛුද්වාරාදිවසෙන උප්පජ්ජතීති। යදි ච කම්මපථප්පත්තා එව අසංවරාදයො ගහිතා, දුච්චරිතෙහි අඤ්ඤෙසං අසංවරානං අභාවා තෙසඤ්ච තංතංකම්මභාවස්ස වුත්තත්තා “චොපනකායඅසංවරද්වාරවසෙන උප්පන්නො අසංවරො අකුසලං කායකම්මමෙව හොතී”තිආදි න වත්තබ්බං සියා। වුච්චමානෙ හි තස්මිං සඞ්කරො සියා, වචීමනොකම්මානිපි හි කායද්වාරෙ උප්පජ්ජන්ති, තථා සෙසද්වාරෙසුපි කම්මන්තරානීති।
bod:අථ පන ද්වාරන්තරෙ උප්පජ්ජමානං කම්මන්තරම්පි තංද්වාරිකකම්මමෙව සියා, “තිවිධං කායදුච්චරිතං අකුසලං කායකම්මමෙවා”තිආදි, “අකුසලං කායකම්මං චොපනකායඅසංවරද්වාරවසෙන වාචාඅසංවරද්වාරවසෙන ච උප්පජ්ජතී”තිආදි ච විරුජ්ඣෙය්ය। දුච්චරිතානඤ්හි අඤ්ඤද්වාරචරණං අත්ථි, න චස්ස ද්වාරන්තරුප්පන්නං කම්මන්තරං හොතීති। තස්මා හෙට්ඨා කම්මපථප්පත්තානං එව කායකම්මාදිභාවස්ස වුත්තත්තා සෙසානඤ්ච තංතංද්වාරුප්පන්නානං කුසලාකුසලානං ද්වාරසංසන්දනෙ තංතංද්වාරපක්ඛිකභාවස්ස කතත්තා ඉධ කම්මපථං අප්පත්තානඤ්ච චෙතනාභාවතො අකම්මානඤ්ච අසංවරානං සංවරානඤ්ච භජාපියමානානං කම්මපථානං විය කායකම්මාදිතාදීපනං, කම්මපථප්පත්තානං තිවිධකායදුච්චරිතාදීනං තිවිධකායසුචරිතාදීනඤ්ච ද්වාරන්තරචරණෙපි කායකම්මාදිභාවාවිජහනදීපනං, යථාපකාසිතානඤ්ච කම්මපථභාවං පත්තානං <pb M=.83/> අපත්තානඤ්ච අකුසලකායකම්මාදීනඤ්ච කුසලකායකම්මාදීනඤ්ච ඵස්සද්වාරාදීහි උප්පත්තිපකාසනඤ්ච කම්මපථසංසන්දනං නාම। කස්මා? අකම්මපථානං කම්මපථෙසු කම්මපථානඤ්ච අකම්මපථෙසු සමානනාමතාවසෙන, කම්මපථානං කම්මපථෙසු සාමඤ්ඤනාමාවිජහනවසෙන, උභයෙසඤ්ච උප්පත්තිවසෙන ද්වාරෙසු එත්ථ සංසන්දිතත්තා।
bod:තත්ථ තිවිධකම්මද්වාරවසෙන උප්පන්නානං කම්මානං ඤාතකම්මභාවතාය තංතංකම්මභාවස්ස අවචනීයත්තා කම්මද්වාරෙසු තෙසං උප්පත්තියා ච වුත්තත්තා පඤ්චවිඤ්ඤාණද්වාරවසෙන අසංවරාදීනං උප්පත්තිපරියායවචනාභාවතො ච කම්මද්වාරවිඤ්ඤාණද්වාරානි විරජ්ඣිත්වා <b>“පඤ්චඵස්සද්වාරවසෙන හි උප්පන්නො”</b>තිආදි <pb V=.79/> වුත්තං। “යම්පිදං චක්ඛුසම්ඵස්සපච්චයා උප්පජ්ජති සුඛං වා”තිආදිනා “චක්ඛුසම්ඵස්සපච්චයා වෙදනාක්ඛන්ධො අත්ථි කුසලො”තිආදිනා ච පඤ්චඵස්සද්වාරවසෙන අසංවරාදීනං උප්පත්තිපරියායො වුත්තො, න ච “යමිදං චක්ඛුවිඤ්ඤාණපච්චයා”තිආදිවචනං අත්ථීති। වුත්තම්පි චෙතං “චක්ඛුවිඤ්ඤාණසහජාතො හි ඵස්සො චක්ඛුසම්ඵස්සො”තිආදි (ධ॰ ස॰ 1 කම්මකථා; මහානි॰ අට්ඨ॰ 86)। තෙන හි අසංවරානං සංවරානඤ්ච චක්ඛුසම්ඵස්සාදීහි අසහජාතත්තා මනොසම්ඵස්සසහජාතානඤ්ච චක්ඛුසම්ඵස්සද්වාරාදිවසෙන උප්පත්ති දීපිතාති। “සො හි කායද්වාරෙ චොපනං පත්තො අකුසලං කායකම්මං හොතී”තිආදිනා “චොපනකායඅසංවරද්වාරවසෙන උප්පන්නො අකුසලං කායකම්මමෙව හොතී”තිආදිනා ච වචීකම්මාදීනඤ්ච කම්මපථප්පත්තානං අසංවරභූතානං කායකම්මාදිභාවෙ ආපන්නෙ “චතුබ්බිධං වචීදුච්චරිතං අකුසලං වචීකම්මමෙව හොතී”තිආදිනා අපවාදෙන නිවත්ති දට්ඨබ්බා। එවඤ්ච කත්වා පුබ්බෙ දස්සිතෙසු අසංවරවිනිච්ඡයෙසු දුතියවිනිච්ඡයෙසු ච න කොචි විරොධො। න හි වචීකම්මාදිභූතො චොපනකායඅසංවරො කායකම්මාදි හොතීති।
bod:<b>අකුසලං මනොකම්මං පන ඡඵස්සද්වාරවසෙන උප්පජ්ජති, තං කායවචීද්වාරෙසු චොපනං පත්තං අකුසලං කායවචීකම්මං හොතී</b>ති එත්ථ කිං තං අකුසලං මනොකම්මං නාම, හෙට්ඨා දස්සිතනයෙන ච කායවචීද්වාරෙසු උප්පන්නං තිවිධං මනොදුච්චරිතං චොපනං අප්පත්තං සබ්බාකුසලඤ්ච। යදි එවං තස්ස කායවචීකම්මභාවො නත්ථීති “චොපනප්පත්තං කායවචීකම්මං හොතී”ති න යුජ්ජතීති <pb M=.84/>? නො න යුජ්ජති චොපනප්පත්තං කායෙ වාචාය ච අකුසලං කම්මං හොතීති අත්ථසිද්ධිතො। කම්මං පන හොන්තං කිං කම්මං හොතීති? මනොකම්මමෙව හොතීති। ඉදං වුත්තං හොති – චොපනප්පත්තං අකුසලං කායද්වාරෙ වචීද්වාරෙ ච මනොකම්මං හොතීති। අථ වා තං-සද්දස්ස මනොකම්මෙන සම්බන්ධං අකත්වා ඡඵස්සද්වාරවසෙන යං උප්පජ්ජති, තන්ති යථාවුත්තඋප්පාදමත්තපරිච්ඡින්නෙන සම්බන්ධො කාතබ්බො। කිං පන තන්ති? කම්මකථාය පවත්තමානත්තා කම්මන්ති විඤ්ඤායති, තඤ්ච මනොසම්ඵස්සද්වාරෙ උප්පජ්ජමානම්පි තිවිධං කම්මං හොතීති। යථා තං හොති, තං දස්සෙතුං <b>“කායවචීද්වාරෙසු චොපනං පත්ත”</b>න්තිආදිමාහ। තත්ථ නියමස්ස අකතත්තා චොපනප්පත්ති උපලක්ඛණභාවෙන කායවචීකම්මනාමසාධිකාව, න පන සබ්බම්පි චොපනප්පත්තං කායවචීකම්මමෙව, නාපි කුසලපක්ඛෙ චොපනං අප්පත්තං කායවචීකම්මං න හොතීති අයමත්ථො සිද්ධොව හොතීති।
bod:අථ <pb V=.80/> වා <b>ත</b>න්ති තං ඡඵස්සද්වාරවසෙන උප්පජ්ජමානං මනොකම්මන්ති සබ්බං මනසාපි නිප්ඵජ්ජමානං කම්මං මනොකම්මන්ති චොදකාධිප්පායෙන ගහෙත්වා වදති, න පුබ්බෙ දස්සිතමනොකම්මන්ති। යො හි පරස්ස අධිප්පායො “මනසා නිප්ඵත්තිතො සබ්බෙන මනොකම්මෙනෙව භවිතබ්බං, න කායවචීකම්මෙනා”ති, තං නිවත්තෙත්වා කම්මත්තයනියමං දස්සෙතුං ඉදමාරද්ධං <b>“තං කායවචීද්වාරෙසු චොපනං පත්ත”</b>න්තිආදි। එත්ථ ච සඞ්කරාභාවො පුරිමනයෙනෙව වෙදිතබ්බො। අථ වා කම්මන්ති අවිසෙසෙන කම්මසද්දමත්තෙන සම්බන්ධං කත්වා යථාවුත්තො කම්මප්පභෙදො යථා හොති, තං පකාරං දස්සෙති। අසඞ්කරො ච වුත්තනයොව। යං පන වදන්ති “කායවචීකම්මසහජාතා අභිජ්ඣාදයො යදා චෙතනාපක්ඛිකා හොන්ති, තදා තානි මනොකම්මානි කායවචීකම්මානි හොන්තී”ති, තඤ්ච න, චෙතනාපක්ඛිකානං මනොකම්මත්තාභාවා। අබ්බොහාරිකත්තෙ ච මනොකම්මතා සුට්ඨුතරං නත්ථි। වුත්තම්පි චෙතං “අබ්බොහාරිකා වා”ති। තස්මා මනොකම්මස්ස කායවචීකම්මතා න වත්තබ්බා। අභිජ්ඣාදිකිරියාකාරිකාය එව චෙතනාය සම්පයුත්තා අභිජ්ඣාදයො මනොකම්මං, න පාණාතිපාතාදිකායවචීකිරියාකාරිකායාති භිය්යොපි තෙසං මනොකම්මතාති න තෙසං මනොකම්මානං සතං කායවචීකම්මතා වත්තබ්බාති। එවං කම්මානං ද්වාරෙසු ද්වාරානඤ්ච කම්මෙසු අනියතත්තා ද්වාරනිබන්ධනං න කතං। ඉදානි අකතෙපි ච ද්වාරනිබන්ධනෙ යෙසං ද්වාරානං වසෙන ඉදං චිත්තං උප්පජ්ජති, තෙසං තංතංද්වාරකම්මපථානඤ්ච වසෙන උප්පත්තියා යථාභට්ඨපාළියා වුත්තාය <pb M=.85/> ච දීපනත්ථං <b>“තත්ථ කාමාවචර”</b>න්තිආදිමාහ। <b>චිත්තං තිවිධකම්මද්වාරවසෙන උප්පජ්ජතී</b>ති ඉදං මනොකම්මද්වාරභූතස්ස තෙන සභාවෙන උප්පත්තිං ගහෙත්වා වුත්තං। යථා වා චිත්තං චිත්තාධිපතෙය්යන්ති සම්පයුත්තවසෙන වුච්චති, එවමිධාපීති වෙදිතබ්බං। චොපනද්වයරහිතස්ස මනොපබන්ධස්ස මනොකම්මද්වාරභාවෙ පන වත්තබ්බමෙව නත්ථි।
cen:කම්මපථසංසන්දනකථාවණ්ණනා නිට්ඨිතා।
cen:ද්වාරකථාවණ්ණනා නිට්ඨිතා।
bod:<b>අයං යොජනා</b>ති “රූපාරම්මණං වා…පෙ॰… ධම්මාරම්මණං වා”ති එතෙන සහ “යං යං වා පනා”ති එතස්ස අයං සම්බන්ධොති අත්ථො। කො පනායං සම්බන්ධොති? යෙන වචනානි අඤ්ඤමඤ්ඤං සම්බජ්ඣන්ති, තං පුබ්බාපරවචනෙ පයොජනං සම්බන්ධො। ඉධ ච සබ්බාරම්මණතාදිදස්සනං “රූපාරම්මණං වා…පෙ॰… ධම්මාරම්මණං වා”ති එතස්ස අනන්තරං “යං යං වා පනා”ති එතස්ස වචනෙ පයොජනං යොජනා දට්ඨබ්බං। තත්ථ <b>“රූපාරම්මණං වා…පෙ॰… ධම්මාරම්මණං වා ආරබ්භා”</b>ති එත්තකෙන <pb V=.81/> ආපන්නං දොසං දස්සෙත්වා තන්නිවත්තනවසෙන “යං යං වා පනා”ති එතස්ස පයොජනං දස්සෙතුං <b>“හෙට්ඨා”</b>තිආදිමාහ। දුතියෙ අත්ථවිකප්පෙ “යං යං වාපනා”ති එතෙන අප්පධානම්පි රූපාදිං ආකඩ්ඪති। න හි පධානස්ස චිත්තස්ස අත්තනොයෙව ආරම්මණභාවො අත්ථීති। <b>හෙට්ඨා වුත්තනයෙනා</b>ති සබ්බාරම්මණතාදිනයෙන। “හෙට්ඨා ගහිතමෙව ගහිතන්ති වත්වා තස්ස වචනෙ පයොජනං දස්සෙතුං ‘රූපං වා…පෙ॰… ඉදං වා ඉදං වා ආරබ්භා’ති කථෙතුං ඉදං වුත්ත”න්ති වුත්තං। තත්ථ <b>ඉදං වා ඉදං වා</b>ති එතං සබ්බාරම්මණතාදිං සන්ධාය කථිතන්ති වෙදිතබ්බං।
tit:ධම්මුද්දෙසවාරකථා
sub:ඵස්සපඤ්චමකරාසිවණ්ණනා
bod:<b>ආචරියාන</b>න්ති රෙවතාචරියස්ස। <b>න පනෙතං සාරතො දට්ඨබ්බං</b>। න හි ඵස්සාදීනං කාමාවචරාදිභාවදස්සනත්ථං ඉදමාරද්ධං, කින්තු තස්මිං සමයෙ ඵස්සාදිසභාවදස්සනත්ථන්ති।
bod:<b>චිත්තස්ස පඨමාභිනිපාතත්තා</b>ති සබ්බෙ චෙතසිකා චිත්තායත්තා චිත්තකිරියාභාවෙන වුච්චන්තීති ඵස්සො “චිත්තස්ස පඨමාභිනිපාතො”ති වුත්තො। කාමං <pb M=.86/> උප්පන්නඵස්සො පුග්ගලො චිත්තචෙතසිකරාසි වා ආරම්මණෙන ඵුට්ඨො ඵස්සසහජාතාය වෙදනාය තංසමකාලමෙව වෙදෙති, ඵස්සො පන ඔභාසස්ස පදීපො විය වෙදනාදීනං පච්චයවිසෙසො හොතීති පුරිමකාලො විය වුත්තො। ගොපානසීනං උපරි තිරියං ඨපිතකට්ඨං <b>පක්ඛපාසො</b>। කට්ඨද්වයාදි විය එකදෙසෙන එකපස්සෙන අනල්ලීයමානොපි රූපෙන සහ ඵස්සස්ස සාමඤ්ඤං අනල්ලීයමානං සඞ්ඝට්ටනමෙව, න විසයභාවො, සඞ්ඝට්ටනඤ්ච ඵස්සස්ස චිත්තාරම්මණානං සන්නිපතනභාවො එව। වත්ථාරම්මණසන්නිපාතෙන සම්පජ්ජතීති සඞ්ඝට්ටනසම්පත්තිකො ඵස්සො। පාණිද්වයස්ස සන්නිපාතො විය චිත්තාරම්මණසන්නිපාතො ඵස්සො චිත්තස්ස ආරම්මණෙ සන්නිපතිතප්පවත්තියා පච්චයො හොතීති <b>කිච්චට්ඨෙනෙව රසෙන සඞ්ඝට්ටනරසො</b>। තථා පච්චයභාවො හි තස්ස ඵස්සස්ස සඞ්ඝට්ටනකිච්චන්ති। යථා හි පාණියා පාණිම්හි සඞ්ඝට්ටනං තබ්බිසෙසභූතා රූපධම්මා, එවං චිත්තස්ස ආරම්මණෙ සඞ්ඝට්ටනං තබ්බිසෙසභූතො එකො චෙතසිකධම්මො දට්ඨබ්බො। <b>චිත්තෙයෙවා</b>ති එතෙන චෙතසිකසභාවතං වත්ථාරම්මණෙහි අසංසට්ඨං සඞ්ඝට්ටනං වෙදනාය දස්සෙති, න පන වත්ථුනිස්සයතං පටික්ඛිපති। තස්ස ඵස්සස්ස කාරණභූතො තදනුරූපො <pb V=.82/> සමන්නාහාරො තජ්ජාසමන්නාහාරො। ඉන්ද්රියස්ස තදභිමුඛභාවො ආවජ්ජනාය ච ආරම්මණකරණං විසයස්ස පරික්ඛතතා අභිසඞ්ඛතතා විඤ්ඤාණස්ස විසයභාවකරණන්ති අත්ථො।
bod:සුඛවෙදනායමෙව ලබ්භති අස්සාදභාවතොති අධිප්පායො। <b>විස්සවිතායා</b>ති අරහතාය। අනෙකත්ථත්තා හි ධාතූනං අරහත්ථො විපුබ්බො සුසද්දො। විස්සවං වා සජනං වසිතා කාමකාරිතා <b>විස්සවිතා। ආරම්මණරසෙකදෙසමෙව අනුභවන්තී</b>ති ඉදං ඵුසනාදිකිච්චං එකදෙසානුභවනමිව හොතීති කත්වා වුත්තං। වෙදයිතසභාවො එව හි අනුභවනන්ති। ඵුසනාදිභාවෙන වා ආරම්මණග්ගහණං එකදෙසානුභවනං, වෙදයිතභාවෙන ගහණං යථාකාමං සබ්බානුභවනං। එවං සභාවානෙව තානි ගහණානීති න වෙදනාය විය ඵස්සාදීනම්පි යථාසකකිච්චකරණෙන සාමිභාවානුභවනං චොදෙතබ්බං। <b>අයං ඉධා</b>ති එතෙන පඤ්චසු වෙදනාසු ඉමස්මිං චිත්තෙ අධිප්පෙතං සොමනස්සවෙදනං වදති, තස්මා අසොමනස්සවෙදනං අපනෙත්වා ගහිතාය සොමනස්සවෙදනාය සමානා ඉට්ඨාකාරසම්භොගරසතා වුත්තාති වෙදිතබ්බා।
bod:නිමිත්තෙන <pb M=.87/> පුනසඤ්ජානනකිච්චා <b>පච්චාභිඤ්ඤාණරසා</b>। පුනසඤ්ජානනස්ස පච්චයො පුනසඤ්ජානනපච්චයො, තදෙව නිමිත්තං පුන…පෙ॰… නිමිත්තං, තස්ස කරණං <b>පුන…පෙ॰… කරණං</b>। පුනසඤ්ජානනපච්චයභූතං වා නිමිත්තකරණං <b>පුන…පෙ॰… කරණං,</b> තදස්සා කිච්චන්ති අත්ථො। පුනසඤ්ජානනපච්චයනිමිත්තකරණං නිමිත්තකාරිකාය නිමිත්තෙන සඤ්ජානන්තියා ච සබ්බාය සඤ්ඤාය සමානං වෙදිතබ්බං। <b>ඤාණමෙව අනුවත්තති,</b> තස්මා අභිනිවෙසකාරිකා විපරීතග්ගාහිකා ච න හොතීති අධිප්පායො। එතෙනුපායෙන සමාධිසම්පයුත්තාය අචිරට්ඨානතා ච න හොතීති දට්ඨබ්බා।
bod:<b>අභිසන්දහතී</b>ති පබන්ධති පවත්තෙති। <b>චෙතනාභාවො</b> බ්යාපාරභාවො। <b>දිගුණුස්සාහා</b>ති න දිගුණං වීරියයොගං සන්ධාය වුත්තං, අත්තනො එව පන බ්යාපාරකිච්චස්ස මහන්තභාවං දීපෙති। <b>උස්සාහනභාවෙනා</b>ති ආදරභාවෙන। සා හි සයං ආදරභූතා සම්පයුත්තෙ ආදරයතීති।
bod:<b>විජානනං</b> ආරම්මණස්ස උපලද්ධි। <b>සන්දහනං</b> චිත්තන්තරස්ස අනුප්පබන්ධනං। <b>චක්ඛුනා හි දිට්ඨ</b>න්ති චක්ඛුනා දට්ඨබ්බං। යථා “දිට්ඨං සුතං මුතං විඤ්ඤාත”න්ති දට්ඨබ්බාදි වුච්චති, එවමිධාපි වෙදිතබ්බං। <b>චක්ඛුනා හී</b>තිආදීසු චක්ඛුනා…පෙ॰… මනසා ද්වාරෙනාති අත්ථො। නගරගුත්තිකස්ස <pb V=.83/> විය චිත්තස්ස ආරම්මණවිභාවනමත්තං උපධාරණමත්තං උපලද්ධිමත්තං කිච්චං, ආරම්මණපටිවෙධනපච්චාභිඤ්ඤාණාදි පන කිච්චං පඤ්ඤාසඤ්ඤාදීනන්ති වෙදිතබ්බං। <b>පුරිමනිද්දිට්ඨ</b>න්ති සමයවවත්ථානෙ නිද්දිට්ඨං। භාවෙන්තො විය න න උප්පජ්ජති, කින්තු උප්පජ්ජතීති දස්සෙතුං <b>“චිත්තං හොතී”</b>ති වුත්තන්ති එතං හොති-සද්දස්ස උප්පජ්ජති-සද්දස්ස ච සමානත්ථත්තෙ සති යුජ්ජෙය්ය, තදත්ථත්තෙ ච තත්ථ උප්පන්නං හොතීති න වුච්චෙය්ය। න හි යුත්තං උප්පන්නං උප්පජ්ජතීති වත්තුං। චිත්තස්ස ච උප්පන්නතා සමයවවත්ථානෙ වුත්තා එවාති කිං තස්ස පුන උප්පත්තිදස්සනෙන। යෙන ච සමයවවත්ථානං කතං, තස්ස නිද්දෙසො න න සක්කා කාතුන්ති කිං තං නිද්දෙසත්ථං උද්දෙසෙන දුතියෙන, නිද්දෙසෙනෙව ච ඵස්සාදීහි ච අඤ්ඤත්තං චිත්තස්ස සිජ්ඣතීති කිං තදත්ථෙන පුන වචනෙන, අඤ්ඤප්පයොජනත්තා පන පුරිමස්ස චිත්තවචනස්ස පච්ඡිමං වුත්තං। පුරිමඤ්හි සමයවවත්ථානත්ථමෙව වුත්තං, න වවත්ථිතසමයෙ විජ්ජමානධම්මදස්සනත්ථං, ඉතරඤ්ච තස්මිං සමයෙ විජ්ජමානධම්මදස්සනත්ථං වුත්තං, න සමයවවත්ථානත්ථං, න ච අඤ්ඤදත්ථං වචනං අඤ්ඤදත්ථං වදති, න ච ලෙසෙන වුත්තොති කත්වා මහාකාරුණිකො අත්ථං පාකටං න කරොතීති।
cen:ඵස්සපඤ්චමකරාසිවණ්ණනා නිට්ඨිතා।
sub:ඣානඞ්ගරාසිවණ්ණනා
bod:<b>විතක්කෙතී</b>ති <pb M=.88/> ධම්මතො අඤ්ඤස්ස කත්තුනිවත්තනත්ථං ධම්මමෙව කත්තාරං නිද්දිසති। තස්ස පන වසවත්තිභාවනිවාරණත්ථං <b>“විතක්කනං වා”</b>ති භාවනිද්දෙසො। රූපං රූපන්ති පථවී පථවීති වා ආකොටෙන්තො විය හොතීති <b>ආකොටනලක්ඛණො</b>। ආදිතො, අභිමුඛං වා හනනං <b>ආහනනං,</b> පරිතො, පරිවත්තෙත්වා වා ආහනනං <b>පරියාහනනං</b>। විචාරතො ඔළාරිකට්ඨෙන විචාරස්සෙව පුබ්බඞ්ගමට්ඨෙන අනුරවතො ඔළාරිකො තස්ස ච පුබ්බඞ්ගමො <b>ඝණ්ටාභිඝාතො විය</b> හොති <b>විතක්කො</b>। සො යථා ඝණ්ටාභිඝාතො පඨමාභිනිපාතො හොති, එවං ආරම්මණාභිමුඛනිරොපනට්ඨෙන පඨමාභිනිපාතො හොති। <b>විප්ඵාරවා</b>ති විචලනයුත්තො। <b>අනුප්පබන්ධෙන පවත්තිය</b>න්ති උපචාරෙ වා අප්පනායං වා සන්තානෙන පවත්තියං। තත්ථ හි විතක්කො නිච්චලො හුත්වා ආරම්මණං අනුපවිසිත්වා පවත්තති। <b>මණ්ඩල</b>න්ති ඛලමණ්ඩලං।
bod:<b>පිණයතී</b>ති <pb V=.84/> තප්පෙති, වඩ්ඪෙති වා। <b>ඵරණරසා</b>ති පණීතරූපෙහි කායස්ස බ්යාපනරසා। උදග්ගභාවො <b>ඔදග්යං। ඛුද්දිකා</b> ලහුං ලොමහංසනමත්තං කත්වා භින්නා න පුන උප්පජ්ජති। <b>ඛණිකා</b> බහුලං උප්පජ්ජති। උබ්බෙගතො <b>ඵරණා</b> නිච්චලත්තා චිරට්ඨිතිකත්තා ච පණීතතරා। පස්සද්ධියා නිමිත්තභාවෙන ගබ්භං ගණ්හන්තී। අප්පනාසම්පයුත්තාව පීති <b>අප්පනාසමාධිපූරිකා</b>ති කත්වා සා ඨපිතා। <b>ඉතරා ද්වෙ</b> ඛණිකොපචාරසමාධිපූරිකා පීතී।
bod:<b>සමාධිචිත්තෙනා</b>ති සමාධිසහිතචිත්තෙන। <b>අවිසාරො</b> අත්තනො එව අවිසරණසභාවො। <b>අවික්ඛෙපො</b> සම්පයුත්තානං අවික්ඛිත්තතා। යෙන සම්පයුත්තා අවික්ඛිත්තා හොන්ති, සො ධම්මො අවික්ඛෙපොති। <b>විසෙසතො</b>ති යෙභුය්යෙන। සුඛවිරහිතොපි හි අත්ථි සමාධීති। පදීපනිදස්සනෙන සන්තානට්ඨිතිභාවං සමාධිස්ස දස්සෙති।
cen:ඣානඞ්ගරාසිවණ්ණනා නිට්ඨිතා।
sub:ඉන්ද්රියරාසිවණ්ණනා
bod:<b>සද්දහන්ති එතායා</b>ති සද්දහනකිරියාය පවත්තමානානං ධම්මානං තත්ථ ආධිපච්චභාවෙන සද්ධාය පච්චයතං දස්සෙති। තස්සා හි ධම්මානං තථාපච්චයභාවෙ <pb M=.89/> සති “පුග්ගලො සද්දහතී”ති වොහාරො හොති। පසාදනීයට්ඨානෙසු පසාදස්ස පටිපක්ඛභූතං අකුසලං අස්සද්ධියං මිච්ඡාධිමොක්ඛො ච। පසාදභූතො නිච්ඡයො වත්ථුගතො අධිමොක්ඛලක්ඛණං, න යෙවාපනකාධිමොක්ඛොති। <b>ඉන්දට්ඨං කාරෙතී</b>ති “මං අන්තරෙන තුම්හාකං අධිමුච්චනං නත්ථි, මයා සද්දහථා”ති විය අත්තානං අනුවත්තෙති සම්පයුත්තධම්මෙ। එවං සෙසෙසුපි। <b>පක්ඛන්දන</b>න්ති සංසීදනං। <b>පඞ්කො</b> කද්දමතො ඝනීභූතො හොති। <b>පණකං</b> පිච්ඡිලං උදකමලං। පීතං උදකං। <b>ඔකප්පනලක්ඛණා</b>ති අනුපවිසිත්වා එවමෙතන්ති කප්පනලක්ඛණා। අකලුසභාවො <b>අකාලුසියං,</b> අනාවිලභාවොති අත්ථො। බුද්ධාදිවත්ථූනි <b>සද්ධෙය්යානි</b>। සප්පුරිසූපසෙවනසද්ධම්මසවනයොනිසොමනසිකාරධම්මානුධම්මපටිපත්තියො <b>සොතාපත්තියඞ්ගානි</b>। කුසලධම්මානං ආදානෙ <b>හත්ථො</b> විය, සබ්බසම්පත්තිනිප්ඵාදනෙ <b>විත්තං</b> විය, අමතකසිඵලඵලනෙ <b>බීජං</b> විය දට්ඨබ්බා।
bod:<b>වීරභාවො</b>ති <pb V=.85/> යෙන වීරො නාම හොති, සො ධම්මොති අත්ථො। අනුබලප්පදානං <b>පග්ගහො</b>। මග්ගො ගන්තබ්බො හොති, මග්ගො ගතො, කම්මං කත්තබ්බං, කම්මං කතං, අප්පමත්තකො ආබාධො උප්පන්නො, ගිලානා වුට්ඨිතො හොති අචිරවුට්ඨිතො ගෙලඤ්ඤා, ගාමං වා නිගමං වා පිණ්ඩාය චරන්තො න ලභති ලූඛස්ස වා පණීතස්ස වා භොජනස්ස යාවදත්ථං පාරිපූරිං, ලභති…පෙ॰… පාරිපූරින්ති එතානි අනුරූපපච්චවෙක්ඛණාසහිතානි අට්ඨ වීරියාරම්භවත්ථූනි තංමූලකානි වා පච්චවෙක්ඛණානි।
bod:චිරකතාදිආරම්මණං උපගන්ත්වා ඨානං, අනිස්සජ්ජනං වා ආරම්මණස්ස <b>උපට්ඨානං</b>। උදකෙ අලාබු විය ආරම්මණං පිලවිත්වා ගන්තුං අප්පදානං පාසාණස්ස විය නිච්චලස්ස ආරම්මණස්ස ඨපනං සාරණං අසම්මුට්ඨතාකරණං <b>අපිලාපනං</b>। අපිලාපෙ කරොති <b>අපිලාපෙති। ගතියො</b>ති නිප්ඵත්තියො සම්භවතො ඵලතො ච। <b>අපරො නයො</b>ති රසාදිදස්සනත්ථං ආරද්ධං। සම්මොසපච්චනීකං කිච්චං <b>අසම්මොසො,</b> න සම්මොසාභාවමත්තං। සතියා වත්ථුභූතා කායාදයො <b>කායාදිසතිපට්ඨානා,</b> සතියොයෙව වා පුරිමා පච්ඡිමානං පදට්ඨානං।
bod:<b>වික්ඛෙපස්ස</b> උද්ධච්චස්ස। <b>පඤ්ඤාපෙතී</b>ති පකාරෙහි ජානාපෙති। <b>එකාලොකා හොතී</b>ති විපස්සනුපක්කිලෙසොභාසං සන්ධායාහ। මනතෙ විජානාති එතෙනාති වා <b>මනො,</b> එවඤ්ච කත්වා “මනඤ්ච පටිච්ච ධම්මෙ චා”ති (ම॰ නි॰ 1.204, 400; 3.421, 425) කාරණභාවෙන <pb M=.90/> මනො වුත්තො। සබ්බො හි මනො අත්තනො අනන්තරස්ස විඤ්ඤාණස්ස කාරණන්ති। <b>විජානාතී</b>ති පරිච්ඡින්නොපලද්ධිවසෙන ජානාති, න සඤ්ඤාපඤ්ඤා විය සඤ්ජානනපටිවිජ්ඣනවසෙන।
bod:<b>පීතිසොමනස්සසම්පයොගතො</b>ති වුත්තෙ යෙන යොගා සුමනො හොති, තං සොමනස්සන්ති වුච්චතීති පීතියා ච සොමනස්සභාවො ආපජ්ජති, තස්මා විනාපි කායෙන වත්ථුනා සාතවෙදනාසම්පයොගතොති යොජෙතබ්බං। එවඤ්ච නිප්පීතිකං සොමනස්සඤ්ච සඞ්ගහිතං හොති, පීතිඋපලක්ඛිතං වා සොමනස්සං සප්පීතිකං නිප්පීතිකඤ්ච සොමනස්සන්ති අත්ථො දට්ඨබ්බො।
bod:<b>පවත්තසන්තතාධිපතෙය්ය</b>න්ති පවත්තසඞ්ඛාතාය සන්තතියා අධිපතිභූතං। ජීවිතින්ද්රියස්ස හි අත්තනො විජ්ජමානක්ඛණෙ අනුපාලෙන්තස්ස අනන්තරඤ්ච සානුපාලනානං උප්පත්තියා හෙතුභූතස්ස වසෙන පවත්තං චිරට්ඨිතිකං හොති, තංතංකම්මවිසෙසෙන විසෙසයුත්තං යාව චුති අවිසෙසෙන වා යාව පරිනිබ්බානං අවිච්ඡින්නං පවත්තති ජීවමානතාවිසෙසයුත්තඤ්චාති රූපාරූපජීවිතින්ද්රියානං සමානලක්ඛණාදිං <pb V=.86/> වත්තුං <b>“අත්තනා අවිනිභුත්තධම්මාන”</b>න්ති ආහ। අනුපාලෙතබ්බානං <b>අත්ථික්ඛණෙයෙව</b>। අසති හි අනුපාලෙතබ්බෙ උප්පලාදිම්හි කිං උදකං අනුපාලෙය්යාති। <b>තස්ස තස්සා</b>ති අනුපාලනාදිකස්ස। <b>සාධනතො</b>ති සාධනෙන। තංසාධනඤ්ච ජීවමානවිසෙසපච්චයභාවතො।
cen:ඉන්ද්රියරාසිවණ්ණනා නිට්ඨිතා।
sub:මග්ගඞ්ගරාසිවණ්ණනා
bod:<b>සම්මා</b>ති අවිපරීතනිය්යානිකභාවෙන। <b>පසත්ථතා</b> ච එවමෙව දට්ඨබ්බා।
sub:බලරාසිවණ්ණනා
bod:<b>අස්සද්ධියෙ</b>ති අස්සද්ධියකාරණා। <b>උභයපදවසෙනා</b>ති සද්ධාපදං බලපදන්ති එවමාදිපදද්වයවසෙන। නියකජ්ඣත්තං ජාතිආදිසමුට්ඨානං එතිස්සාති <b>අජ්ඣත්තසමුට්ඨානා</b>। ගරුනා කිස්මිඤ්චි වුත්තෙ ගාරවවසෙන පතිස්සවනං පතිස්සවො, සහ පතිස්සවෙන <b>සප්පතිස්සවං,</b> පතිස්සවභූතං තංසභාගඤ්ච යංකිඤ්චි <pb M=.91/> ගාරවන්ති අත්ථො। <b>ජාති</b>ආදිමහත්තපච්චවෙක්ඛණෙන උප්පජ්ජමානා ච හිරී තත්ථ ගාරවවසෙන පවත්තතීති <b>“සප්පතිස්සවලක්ඛණා”</b>ති වුච්චති। වජ්ජං භායති තඤ්ච භයතො පස්සතීති <b>වජ්ජභීරුකභයදස්සාවී</b>। එවංසභාවං ඔත්තප්පං। හිරී පාපධම්මෙ ගූථං විය පස්සති, ඔත්තප්පං උණ්හං විය। <b>දායජ්ජං</b> නවලොකුත්තරධම්මාදි। අජ්ඣත්තසමුට්ඨානාදිතා ච හිරීඔත්තප්පානං තත්ථ තත්ථ පාකටභාවෙන වුත්තා, න පන තෙසං කදාචි අඤ්ඤමඤ්ඤං විප්පයොගා। න හි ලජ්ජනං නිබ්භයං පාපභයං වා අලජ්ජනං හොතීති।
sub:මූලරාසිවණ්ණනා
bod:<b>අගෙධො</b> අනභිජ්ඣනං අනභිකඞ්ඛනං। අනල්ලීනො භාවො අධිප්පායො එතස්සාති <b>අනල්ලීනභාවො,</b> එවඤ්හි උපමාය සමෙති। <b>අනුකූලමිත්තො</b> අනුවත්තකො। <b>විනයරසො</b>ති විනයනරසො। <b>අදොසො දුස්සීල්යමලස්සා</b>ති ඉදං දුස්සීල්යස්ස දොසසමුට්ඨානතං දොසූපනිස්සයතඤ්ච සන්ධාය <pb V=.87/> වුත්තං। <b>අභාවනායා</b>ති “තත්ථ ජාතානං ධම්මානං අනතිවත්තනට්ඨෙන භාවනාඉන්ද්රියානං එකරසට්ඨෙන භාවනා තදුපගවීරියවාහනට්ඨෙන භාවනා ආසෙවනට්ඨෙන භාවනා”ති එවං වුත්තාය පඤ්ඤාසාධනාය භාවනාය අප්පවත්ති, තප්පටිපක්ඛභූතා වා අකුසලා <b>අභාවනා</b>। නිග්ගුණෙපි ගුණග්ගහණං <b>අධිකග්ගහණං</b>। විජ්ජමානම්පි ගුණං විද්ධංසෙත්වා ගහණං <b>ඌනග්ගහණං</b>। චතුවිපල්ලාසග්ගහණං <b>විපරීතග්ගහණං</b>।
bod:<b>යාථාවසභාවෙ</b>ති “එත්තකො එතස්ස ගුණො, එත්තකො දොසො”ති ගුණදොසානං සභාවෙ “ජරාධම්මො ජීරති, තං කුතෙත්ථ ලබ්භා මා ජීරී”ති එවමාදිපච්චවෙක්ඛණසම්භවතො। <b>අලොභෙන ච ගහට්ඨානං</b> ඛෙත්තවත්ථාදීසු විවාදාභාවතො। <b>අමොහෙන පබ්බජිතානං</b> දිට්ඨිගතවිවාදාභාවතො। කාමරාගාභිනිවෙසවිනිබන්ධා හි ගහට්ඨා ගහට්ඨෙහි විවදන්ති, දිට්ඨිරාගාභිනිවෙසවිනිබන්ධා සමණා සමණෙහීති। රාගවසෙන මිත්තසන්ථවො දොසවසෙන විරොධො ච තබ්බිසෙසෙන <b>උපගමාපගමා,</b> ආරම්මණෙ වා රූපාදිම්හි අනුරොධවිරොධා। <b>අමජ්ඣත්තභාවස්ස</b> පටිඝානුනයසඞ්ඛාතස්ස මොහෙන පවත්ති। සුඛවිපරිණාමෙ දුක්ඛසමායොගෙ ච පටිඝපවත්තියං වෙදනාපරිග්ගහො න සිජ්ඣතීති අදොසානුභාවෙන වෙදනාසතිපට්ඨානං සිජ්ඣති। <b>දිබ්බවිහාරස්සා</b>ති චතුන්නං ඣානානං। <b>අරියවිහාරො</b> ඵලසමාපත්ති। මොහෙන අවිචාරෙන්තො උදාසීනපක්ඛෙසුපි සත්තසඞ්ඛාරෙසු සබ්බෙසු <pb M=.92/> අභිසඞ්ගං කරොතීති අමූළ්හස්ස තදභාවො වෙදිතබ්බො। දුක්ඛදස්සනස්ස ආසන්නපටිපක්ඛත්තා දොසස්ස තප්පටිපක්ඛෙන අදොසෙන දුක්ඛදස්සනං හොති।
sub:කම්මපථරාසිවණ්ණනා
bod:සුඛාදීනි අත්තනො <b>න බ්යාපාදෙති</b> න විනාසෙති පරස්ස චාති දට්ඨබ්බං। කම්මපථතාතංසභාගතාහි <b>කම්මපථවසෙන</b>।
sub:පස්සද්ධාදියුගලවණ්ණනා
bod:<b>දරථො</b> සාරම්භො, දුක්ඛදොමනස්සපච්චයානං උද්ධච්චාදිකානං කිලෙසානං චතුන්නං වා ඛන්ධානං එතං අධිවචනං। උද්ධච්චප්පධානා කිලෙසා උද්ධච්චාදිකිලෙසා, උද්ධච්චං වා ආදිං කත්වා සබ්බකිලෙසෙ සඞ්ගණ්හාති। <b>සුවණ්ණවිසුද්ධි වියා</b>ති යථා සුවණ්ණවිසුද්ධි අලඞ්කාරවිකතිවිනියොගක්ඛමා, එවං අයම්පි හිතකිරියාවිනියොගක්ඛමා।
bod:සමං <pb V=.88/>, සමන්තතො වා පකාරෙහි ජානනං <b>සම්පජඤ්ඤං</b>। චෙතියවන්දනාදිඅත්ථං අභික්කමාදීසු අත්ථානත්ථපරිග්ගණ්හනං <b>සාත්ථකසම්පජඤ්ඤං</b>। සති ච අත්ථෙ සප්පායාසප්පායරූපාදිපරිග්ගණ්හනං <b>සප්පායසම්පජඤ්ඤං</b>। ගොචරගාමාභික්කමනාදීසු කම්මට්ඨානාවිජහනං <b>ගොචරසම්පජඤ්ඤං</b>। අභික්කමනාදීනං ධාතුආදිවසෙන පවිචයො <b>අසම්මොහසම්පජඤ්ඤං</b>। සබ්බකම්මට්ඨානභාවනානුයුත්තානං සබ්බයොගීනං සබ්බදා උපකාරකා ඉමෙ ද්වෙ ධම්මා පාරිපන්ථකහරණතො භාවනාවඩ්ඪනතො ච। යථාහ “ද්වෙ ධම්මා බහුකාරා සති ච සම්පජඤ්ඤඤ්චා”ති (දී॰ නි॰ 3.352)। යුගෙ නද්ධා වියාති <b>යුගනද්ධා,</b> අඤ්ඤමඤ්ඤං නිමිත්තභාවෙන සමං පවත්තාති අත්ථො। “පුන චපරං, ආවුසො, භික්ඛු සමථවිපස්සනං යුගනද්ධං භාවෙතී”ති (අ॰ නි॰ 4.170; පටි॰ ම॰ 2.1) හි සුත්තෙ එතෙසං යුගනද්ධතා වුත්තා। සබ්බකුසලධම්මෙසු ලීනුද්ධච්චාභාවො එතෙහි ද්වීහි සමං යුත්තෙහීති <b>“වීරියසමාධියොජනත්ථායා”</b>ති ආහ, යොගවචනත්ථායාති අත්ථො।
sub:යෙවාපනකවණ්ණනා
bod:<b>රූපාභාවෙනා</b>ති රුප්පනාභාවෙන। <b>ධම්මා</b>ති එතස්ස අත්ථො සභාවතො උපලබ්භමානාති। <b>මෙත්තාපුබ්බභාගො</b>ති අප්පනාප්පත්තාය මෙත්තාය පුබ්බභාගො <pb M=.93/>, පරිකම්මමෙත්තා එතස්මිං චිත්තෙ අත්ථීති අත්ථො। <b>විරතිවසෙනා</b>ති වචීපවත්තියා න පූරෙති, කින්තු විරතියොගෙනාති අත්ථො। <b>අපණ්ණකඞ්ගානී</b>ති අවිරද්ධඞ්ගානි। යථා තථා වා ආරම්මණෙ විනිච්ඡයනං <b>අධිමුච්චනං</b>। න හි අනධිමුච්චන්තො පාණාතිපාතාදීසු දානාදීසු වා පවත්තති, සද්ධා පන පසාදනීයෙසු පසාදාධිමොක්ඛොති අයමෙතෙසං විසෙසො। දාරකස්ස විය ඉතො චිතො ච සංසප්පනස්ස කරිස්සාමි න කරිස්සාමීති අවිනිච්ඡයස්ස පටිපක්ඛකිරියා <b>අසංසප්පනං। පුරිමමනතො</b>ති භවඞ්ගතො। <b>විසදිසං</b> වීථිජවනං <b>මනං කරොතී</b>ති මනසිකාරසාමඤ්ඤෙන වීථිජවනපටිපාදකෙ දස්සෙති। <b>තෙසු ධම්මෙසූ</b>ති චිත්තචෙතසිකධම්මෙසු। අතදාරම්මණත්තෙපි හි තෙසු සමප්පවත්තෙසු උදාසීනභාවතො <b>තත්රමජ්ඣත්තතා</b>ති වුච්චති। අලීනානුද්ධතප්පවත්තිපච්චයත්තා <b>ඌනාධිකනිවාරණරසා</b>। <b>කායදුච්චරිතාදිවත්ථූන</b>න්ති පාණාදීනං। <b>අමද්දනා</b> මද්දනපටිපක්ඛභාවොව।
bod:තංතංරාසිකිච්චවසෙන විභාගරහිතා <b>අවිභත්තිකා। එත්ථා</b>ති එතෙසු සවිභත්තිකෙසු දුතියට්ඨානාදීසුපි භාජියමානෙසු අපුබ්බං නත්ථීති අත්ථො। <b>පදං පූරිත</b>න්ති ඣානාදිපදං පඤ්චකාදිවසෙන පූරිතං। පඤ්ච හි අඞ්ගානි ඣානපදස්ස අත්ථො, තෙසු එකස්මිඤ්ච ඌනෙ ඣානපදං <pb V=.89/> ඌනං හොතීති। පදසමූහො පදකොට්ඨාසො වා තං තමෙව වා පදං, අවුත්තං හාපිතං නාම හොතීති වුත්තං “පූරිත”න්ති। වුත්තස්මිඤ්ඤෙව වුච්චමානෙ අනෙකෙසං පුරිසසද්දානං විය කොචි සම්බන්ධො නත්ථීති මඤ්ඤමානො ආහ <b>“අනනුසන්ධිකා කථා”</b>ති। අන්තරන්තරා වුත්තස්මිඤ්ඤෙව වුච්චමානෙ අනුක්කමෙන ධම්මා කථිතා න හොන්තීති ආහ <b>“උප්පටිපාටියා”</b>ති। ඵස්සපඤ්චමකරාසි සබ්බචිත්තුප්පාදසාධාරණවසෙන චතුක්ඛන්ධතප්පච්චයසඞ්ගහවසෙන ච වුත්තො। යථාවුත්තෙසු පන රාසීසු එකරාසිකිච්චස්සපි අභාවා ඡන්දාදයො යෙවාපනකවසෙන වුත්තා। වුත්තානම්පි ච ධම්මානං යථා වෙදනාදීනං ඣානඞ්ගාදිභාවො වුත්තො, න එවං සොවචස්සතාකල්යාණමිත්තතාදිවිසෙසො වුත්තොති තස්ස සඞ්ගණ්හනත්ථං කෙචි ධම්මෙ විසුං ඨපෙත්වා තෙ ච තඤ්ච විසෙසං <b>“යෙ වා පනා”</b>ති ආහ। වෙනෙය්යජ්ඣාසයවසෙන වා සාවසෙසෙ ධම්මෙ වත්වා <b>“යෙ වා පනා”</b>ති වුත්තං।
cen:යෙවාපනකවණ්ණනා නිට්ඨිතා।
cen:ධම්මුද්දෙසවාරකථාවණ්ණනා නිට්ඨිතා।
cha:කාමාවචරකුසලං
sub:නිද්දෙසවාරකථාවණ්ණනා
bod:2:<b>ඵුසනකවසෙනා</b>ති <pb M=.94/> සන්තෙ අසන්තෙපි විසයෙ ආපාථගතෙ චිත්තස්ස සන්නිපතනවසෙන “චිත්තං මනො”තිආදීසු (ධ॰ ස॰ 6, 17) විය කිච්චවිසෙසං, “මානස”න්තිආදීසු (ධ॰ ස॰ 6, 17) විය සමානෙ අත්ථෙ සද්දවිසෙසං, “පණ්ඩර”න්තිආදීසු (ධ॰ ස॰ 6, 17) විය ගුණවිසෙසං, “චෙතසිකං සාත”න්තිආදීසු (ධ॰ ස॰ 2, 18) විය නිස්සයවිසෙසං, “චිත්තස්ස ඨිතී”තිආදීසු (ධ॰ ස॰ 15, 24) විය අඤ්ඤස්ස අවත්ථාභාවවිසෙසං, “අලුබ්භනා”තිආදීසු (ධ॰ ස॰ 32) විය අඤ්ඤස්ස කිරියාභාවවිසෙසං, “අලුබ්භිතත්ත”න්තිආදීසු (ධ॰ ස॰ 32) විය අඤ්ඤස්ස කිරියාභාවභූතතාවිසෙසන්තිආදිකං අනපෙක්ඛිත්වා ධම්මමත්තදීපනං සභාවපදං। ඵුසන්තස්ස හි චිත්තස්ස <pb V=.90/> ඵුසනකිරියා <b>ඵුසනාකාරො। සම්ඵුසනා</b>ති ආරම්මණසමාගමඵුසනා, න පටිලාභසම්ඵුසනා। සම්ඵුසිතස්ස ආරම්මණෙන සමාගතස්ස චිත්තස්ස භාවො <b>සම්ඵුසිතත්තං</b>। යස්මිං සති චිත්තං සම්ඵුසිතන්ති වුච්චති, සො තස්ස භාවො। එවං අඤ්ඤෙසුපි භාවනිද්දෙසෙසු දට්ඨබ්බං।
bod:අපරස්ස වෙවචනස්ස, අපරෙන වා පුරිමත්ථස්ස දීපනා <b>අපරදීපනා</b>। “පණ්ඩිච්චං කොසල්ල”න්ති එවමාදයො පඤ්ඤාවිසෙසා නානාකාලෙ ලබ්භමානාපි එකස්මිං චිත්තෙ ලබ්භන්ති। එකස්මිඤ්ච විසෙසෙ ඉතරෙපි අනුගතා හොන්තීති දස්සෙතුං තථා විභත්ති අත්ථතො විභත්ති හොති අත්ථනානත්තෙන කතත්තා। අථ වා යථා “කොධො කුජ්ඣනා කුජ්ඣිතත්ත”න්ති (ධ॰ ස॰ 1066) සභාවාකාරභාවනිද්දෙසෙහි කොධොති එවමාකාරොව අත්ථො වුත්තො, න එවමිධ, ඉධ පන පණ්ඩිතාදිභාවාකාරභින්නො අත්ථො වුත්තොති ඉදං විභත්තිගමනං අත්ථවසෙන හොති। <b>සම්ඵුසිතත්ත</b>න්ති එත්ථාපි න “ඵස්සො”ති එවමාකාරොව අත්ථො වුත්තො। <b>සම්ඵස්සො</b>ති එවමාකාරො පන වුත්තොති අත්ථතො විභත්තිගමනන්ති වුත්තං।
bod:දොසො බ්යාපාදොති උද්දෙසෙපි නාමනානත්තෙන නානාභූතො උද්දිට්ඨො। නිද්දෙසෙපි තෙනෙව නානත්තෙන නිද්දිට්ඨො। <b>එකොව ඛන්ධො හොතී</b>ති එකෙන ඛන්ධසද්දෙන වත්තබ්බතං සන්ධායාහ। <b>චෙතනා</b>ති සඞ්ඛාරක්ඛන්ධං දස්සෙති තප්පමුඛත්තා। <b>අසද්ධම්මා</b>ති අසතං, අසන්තො වා ධම්මා, න වා සද්ධම්මාති අසද්ධම්මාති අසද්ධම්මවචනීයභාවෙන එකීභූතොපි අසද්ධම්මො කොධගරුතාදිවිසිට්ඨෙන සද්ධම්මගරුතාපටික්ඛෙපනානත්තෙන නානත්තං ගතොති <b>“චත්තාරො”</b>ති <pb M=.95/> වුත්තං। <b>න සද්ධම්මගරුතා</b>ති වුච්චමානා වා අසද්ධම්මගරුතා අසද්ධම්මගරුතාභාවෙන එකීභූතාපි කොධාදිවිසිට්ඨපටික්ඛෙපනානත්තෙන නානත්තං ගතා। පටිපක්ඛො වා පටික්ඛිපීයති තෙන, සයං වා පටික්ඛිපතීති පටික්ඛෙපොති වුච්චතීති සද්ධම්මගරුතාපටික්ඛෙපනානත්තෙන අසද්ධම්මගරුතා අසද්ධම්මා වා නානත්තං ගතා। <b>අලොභො</b>තිආදීනං ඵස්සාදීහි නානත්තං ලොභාදිවිසිට්ඨෙන පටික්ඛෙපෙන ලොභාදිපටිපක්ඛෙන වා වෙදිතබ්බං। අලොභාදොසාමොහානං අඤ්ඤමඤ්ඤනානත්තං යථාවුත්තෙන පටික්ඛෙපනානත්තෙන යොජෙතබ්බං। පදත්ථස්ස පදන්තරෙන විභාවනං <b>පදත්ථුති</b>। තෙන හි තං පදං මහත්ථන්ති දීපිතං හොති අලඞ්කතඤ්චාති। අත්ථවිසෙසාභාවෙපි ආභරණවසෙන ච ආදරවසෙන ච පුන වචනං <b>දළ්හීකම්මං</b>।
bod:3:<b>තජ්ජ</b>න්ති තස්ස ඵලස්ස අනුච්ඡවිකං। න කෙවලං නිද්දිසියමානං සාතමෙව අධිකතං <pb V=.91/>, අථ ඛො යථානිද්දිට්ඨානි ආරම්මණානිපීති <b>“තෙහි වා”</b>තිආදි වුත්තං। තස්ස වා ජාතා කාරණභාවෙන ඵස්සත්ථං පවත්තාති <b>තජ්ජා</b>। තංසමඞ්ගීපුග්ගලං, සම්පයුත්තධම්මෙ වා අත්තනි සාදයතීති <b>සාතං</b> ද-කාරස්ස ත-කාරං කත්වා। සුට්ඨු ඛාදති, ඛණති වා දුක්ඛන්ති <b>සුඛං</b>।
bod:5:<b>පාසො</b>ති රාගපාසො। සො හි නිරාවරණත්තා <b>අන්තලික්ඛචරො</b>। අකුසලම්පි <b>පණ්ඩර</b>න්ති වුත්තං, කො පන වාදො කුසලන්ති අධිප්පායො। තඤ්හි පණ්ඩරතො නික්ඛන්තං සයඤ්ච පණ්ඩරන්ති। අථ වා සබ්බම්පි චිත්තං සභාවතො පණ්ඩරමෙව, ආගන්තුකොපක්කිලෙසවොදානෙහි පන සාවජ්ජානවජ්ජානං උපක්කිලිට්ඨවිසුද්ධතරතා හොන්තීති। දාරුප්පමාණෙසු සිලාදීසු ඛන්ධපඤ්ඤත්තියා අභාවා කිඤ්චි නිමිත්තං අනපෙක්ඛිත්වා දාරුම්හි පවත්තා ඛන්ධපඤ්ඤත්තීති <b>“පණ්ණත්තිමත්තට්ඨෙනා”</b>ති වුත්තං। තං-සද්දෙන මනොවිඤ්ඤාණධාතුයෙව වුච්චෙය්ය නිද්දිසිතබ්බත්තාති න තස්සා තජ්ජතා। තෙහි ආරම්මණෙහි ජාතා <b>තජ්ජා</b>ති ච වුච්චමානෙ සම්ඵස්සජතා න වත්තබ්බා। න හි සො ආරම්මණං, නාපි විසෙසපච්චයො। “තිණ්ණං සඞ්ගති ඵස්සො”ති විඤ්ඤාණමෙව ඵස්සස්ස විසෙසපච්චයොති වුත්තොති තස්මා න විඤ්ඤාණං විසෙසපච්චයභූතං සම්ඵස්සජතාය තජ්ජාමනොවිඤ්ඤාණධාතුසම්ඵස්සජාපඤ්ඤත්තිං ලභති, න ච තදෙව තස්ස කාරණභාවෙන ඵලභාවෙන ච වුච්චමානං සුවිඤ්ඤෙය්යං හොතීති। කිං වා එතෙන, යථා භගවතා වුත්තා තංසභාවායෙව තෙ ධම්මාති න එවංවිධෙසු කාරණං මග්ගිතබ්බං।
bod:7:<b>එවං</b> <pb M=.96/> <b>තක්කනවසෙන</b> ලොකසිද්ධෙනාති අධිප්පායො। එවඤ්චෙවඤ්ච භවිතබ්බන්ති විවිධං තක්කනං කූපෙ විය උදකස්ස ආරම්මණස්ස ආකඩ්ඪනං විතක්කනං।
bod:8:සමන්තතො චරණං <b>විචරණං</b>।
bod:9:<b>අත්තමනතා</b>ති එත්ථ <b>අත්ත</b>-සද්දෙන න චිත්තං වුත්තං। න හි චිත්තස්ස මනො අත්ථීති। අත්තමනස්ස පන පුග්ගලස්ස භාවො අත්තමනතාති වත්වා පුන පුග්ගලදිට්ඨිනිසෙධනත්ථං <b>“චිත්තස්සා”</b>ති වුත්තං।
bod:11:න බලවතී, කස්මා අවට්ඨිති වුත්තාති? එකග්ගචිත්තෙන පාණවධාදිකරණෙ තථා අවට්ඨානමත්තභාවතො <pb V=.92/>। විරූපං, විවිධං වා සංහරණං විකිරණං <b>විසාහාරො,</b> සංහරණං වා සම්පිණ්ඩනං, තදභාවො <b>විසාහාරො</b>।
bod:12:<b>අඤ්ඤස්මිං පරියායෙ</b>ති අඤ්ඤස්මිං කාරණෙ। <b>සමානාධිකරණභාවො</b> ද්වින්නං බහූනං වා පදානං එකස්මිං අත්ථෙ පවත්ති।
bod:13:<b>ආරම්භති චා</b>ති ආපජ්ජති ච। උද්ධං යමනං <b>උය්යාමො। ධුර</b>න්ති නිප්ඵාදෙතුං ආරද්ධං කුසලං, පටිඤ්ඤං වා।
bod:14:<b>තිණ්ණ</b>න්ති බුද්ධාදීනං। චිත්තෙ ආරම්මණස්ස උපට්ඨානං ජොතනඤ්ච සතියෙවාති තස්සා එතං ලක්ඛණං।
bod:16:පාසාණසක්ඛරවාලිකාදිරහිතා භූමි සණ්හාති <b>“සණ්හට්ඨෙනා”</b>ති වුත්තං।
bod:19:<b>අයන්තී</b>ති එකකම්මනිබ්බත්තමනුස්සාදිසන්තතිඅවිච්ඡෙදවසෙන පවත්තන්ති। කුසලාකුසලෙසුපි හි ජීවිතං ඉන්ද්රියපච්චයභාවෙන සම්පයුත්තෙ පවත්තයමානමෙව තදවිච්ඡෙදස්ස පච්චයො හොති।
bod:30:<b>යං හිරීයතී</b>ති හිරීයති-සද්දෙන වුත්තො භාවො යං-සද්දෙන වුච්චතීති <b>ය</b>න්ති භාවනපුංසකං වා එතං දට්ඨබ්බං। <b>හිරියිතබ්බෙනා</b>ති ච හෙතුඅත්ථෙ කරණවචනං යුජ්ජති।
bod:32:<b>අලුබ්භනකවසෙනා</b>ති <pb M=.97/> එත්ථ අලුබ්භනමෙව අලුබ්භනකන්ති භාවනිද්දෙසො දට්ඨබ්බො।
bod:33:<b>අබ්යාපජ්ජො</b>ති බ්යාපාදෙන දුක්ඛෙන දොමනස්සසඞ්ඛාතෙන දොසෙන විය න බ්යාපාදෙතබ්බොතිපි අත්ථො යුජ්ජති।
bod:42-43:ථිනමිද්ධාදිපටිපක්ඛභාවෙන කුසලධම්මෙ අනිච්චාදිමනසිකාරෙ ච සීඝං සීඝං පරිවත්තනසමත්ථතා <b>ලහුපරිණාමතා,</b> අවිජ්ජානීවරණානඤ්හි තණ්හාසංයොජනානං සත්තානං අකුසලප්පවත්ති <pb V=.93/> පකතිභූතාති න තත්ථ ලහුපරිණාමතාය අත්ථො। තෙසඤ්ච භාවො ගරුතායෙවාති තබ්බිධුරසභාවානං <b>ලහුතා</b> දට්ඨබ්බා। සා හි පවත්තමානා සීඝං භවඞ්ගවුට්ඨානස්ස පච්චයො හොති।
bod:44-45:යෙ ච ධම්මා මොහසම්පයුත්තා විය අවිපන්නලහුතා, තෙසඤ්ච කුසලකරණෙ අප්පටිඝාතො මුදුතා। අප්පටිඝාතෙන මුදුතාදිරූපසදිසතාය අරූපධම්මානම්පි මුදුතා මද්දවතාතිආදි වුත්තං।
bod:46-47:සිනෙහවසෙන කිලින්නං අතිමුදුකං චිත්තං අකම්මඤ්ඤං හොති විලීනං විය සුවණ්ණං, මානාදිවසෙන අතිථද්ධඤ්ච අතාපිතං විය සුවණ්ණං, යං පනානුරූපමුදුතායුත්තං, තං කම්මඤ්ඤං හොති යුත්තමද්දවං විය සුවණ්ණං। තස්සෙව මුදුකස්ස යො කම්මඤ්ඤාකාරො, සා <b>කම්මඤ්ඤතා</b>ති මුදුතාවිසිට්ඨා කම්මඤ්ඤතා වෙදිතබ්බා।
bod:50-51:පච්චොසක්කනභාවෙන පවත්තං අකුසලමෙව <b>පච්චොසක්කනං। එකවීසති අනෙසනා</b> නාම වෙජ්ජකම්මං කරොති, දූතකම්මං කරොති, පහිණකම්මං කරොති, ගණ්ඩං ඵාලෙති, අරුමක්ඛනං දෙති, උද්ධංවිරෙචනං දෙති, අධොවිරෙචනං දෙති, නත්ථුතෙලං පචති, චක්ඛුතෙලං පචති, වෙළුදානං දෙති, පණ්ණදානං දෙති, පුප්ඵදානං දෙති, ඵලදානං දෙති, සිනානදානං දෙති, දන්තකට්ඨදානං දෙති, මුඛොදකදානං දෙති, චුණ්ණදානං දෙති, මත්තිකාදානං දෙති, චාටුකකම්මං කරොති, මුග්ගසූපියං, පාරිභට්යං, ජඞ්ඝපෙසනියං ද්වාවීසතිමං දූතකම්මෙන සදිසං, තස්මා එකවීසති। <b>ඡ අගොචරා</b> වෙසියාගොචරො, විධවා, ථුල්ලකුමාරී, පණ්ඩක, පානාගාර, භික්ඛුනීඅගොචරොති। <b>සඞ්ඛෙපතො</b>ති සරූපෙන අනුද්දිට්ඨත්තා “තත්ථ කතමො ඡන්දො”තිආදි න <pb M=.98/> සක්කා වත්තුන්ති “යො ඡන්දො ඡන්දිකතා”තිආදිනිද්දෙසං සඞ්ඛිපිත්වා <b>“යෙ වා පනා”</b>ති නිද්දෙසො කතොති අත්ථො।
cen:නිද්දෙසවාරකථාවණ්ණනා නිට්ඨිතා।
sub:කොට්ඨාසවාරවණ්ණනා
bod:58-120:නිද්දෙසවාරෙ <pb V=.94/> පුච්ඡාදීනං පච්චෙකං අනෙකත්තෙපි පුච්ඡාදිභාවෙන එකත්තං උපනෙත්වා චතුපරිච්ඡෙදතා වුත්තා। චත්තාරො ද්වෙති එවමාදිකං සඞ්ඛිපිත්වා සහ වා ගහණං <b>සඞ්ගහො। ඨපෙත්වා යෙවාපනකෙ</b>ති සඞ්ගහෙතබ්බෙ සන්ධාය වුත්තං। තෙ හි විසුං විසුං උද්දිට්ඨත්තා නිද්දිට්ඨත්තා ච විප්පකිණ්ණාති සඞ්ගහෙතබ්බා හොන්ති, න යෙවාපනකා සඞ්ගහගමනෙනෙව තථා අවිප්පකිණ්ණත්තා। යස්මා පන සඞ්ඛාරක්ඛන්ධපරියාපන්නා හොන්ති, තස්මා තංනිද්දෙසෙ අඛන්ධභාවනිවාරණත්ථං යෙවාපනාත්වෙව වුත්තාති න යෙවාපනකා ඨපෙතබ්බාති। <b>පච්චයසඞ්ඛාතෙනා</b>ති ආහාරපච්චයසඞ්ඛාතෙනාති වුත්තං හොති। අථ වා “හෙතු පච්චයො”ති එතෙසු ද්වීසු ජනකො හෙතු උපත්ථම්භකො පච්චයොති එවං විසෙසවන්තෙසු <b>පච්චයසඞ්ඛාතෙන</b>। යථා හි කබළීකාරාහාරො ඔජට්ඨමකරූපාහරණෙන රූපකායං උපත්ථම්භෙති, එවමිමෙපි වෙදනාදිආහරණෙන නාමකායන්ති। <b>තථා ච හොන්තී</b>ති සාධාරණෙ සහජාතාදිපච්චයෙ සන්ධායාහ। <b>අඤ්ඤථා චා</b>ති අඤ්ඤෙන ච එකෙනාකාරෙන පච්චයා හොන්තියෙවාති ආහාරාති වුච්චන්තීති අත්ථො। තස්මා ආහරණකිච්චරහිතානං හෙතුඅධිපතිආදීනං නත්ථි ආහාරභාවප්පසඞ්ගො। <b>තිස්සො ච වෙදනා ආහරතී</b>තිආදි යථාසම්භවවසෙන වුත්තං, න ඉමස්මිංයෙව චිත්තෙ ඵස්සාදිවසෙන। <b>තයො ච භවෙ</b>ති කාමාදිභවභූතං විඤ්ඤාණං විසෙසෙන, අවිසෙසෙන ච පඤ්චුපාදානක්ඛන්ධෙ।
bod:ආරම්මණං උපගන්ත්වා නිජ්ඣායනං චින්තනං <b>උපනිජ්ඣායනං</b>। <b>හෙත්වට්ඨෙනා</b>ති උපායත්ථෙන, න මූලත්ථෙන। පුබ්බභාගෙ ගතො පටිපන්නො නානාක්ඛණිකො අට්ඨඞ්ගිකො මග්ගො ලොකුත්තරක්ඛණෙව සහ පවත්තො <b>යථාගතමග්ගො</b>ති වුත්තො। විපස්සනාක්ඛණතො පුබ්බෙව කායකම්මාදීනං සුපරිසුද්ධතාය අට්ඨඞ්ගිකමග්ගුපනිස්සයස්ස “අරියො අට්ඨඞ්ගිකො මග්ගො භාවනාපාරිපූරිං ගච්ඡතී”ති <pb M=.99/> (ම॰ නි॰ 3.431) එවං වුත්තෙන පරියායෙන පුබ්බභාගමග්ගස්ස අට්ඨඞ්ගිකතා යථාගතවචනෙන දීපිතා, න එකක්ඛණෙ අට්ඨන්නං අඞ්ගානං සබ්භාවාති එවමස්සපි පරියායදෙසනතා වෙදිතබ්බා। විජානනමෙව චිත්තවිචිත්තතාති <b>“චිත්තවිචිත්තට්ඨෙන එකොව ධම්මො විඤ්ඤාණක්ඛන්ධො”</b>ති ආහ। චත්තාරො ඛන්ධා හොන්තීතිආදීසු වෙදනාක්ඛන්ධාදීනං සඞ්ගහෙ කතෙපි පුන “එකො වෙදනාක්ඛන්ධො හොතී”තිආදිවචනං න අනෙකෙ වෙදනාක්ඛන්ධාදයො ජාතිනිද්දෙසෙන ඉධ වුත්තාති දස්සනත්ථං। ඉන්ද්රියෙසු ච එකස්ස ජාතිනිද්දෙසභාවෙ පටික්ඛිත්තෙ අඤ්ඤෙසං ඉන්ද්රියානං ආහාරාදීනඤ්ච තප්පටික්ඛෙපො කතො හොතීති පුබ්බඞ්ගමස්ස මනින්ද්රියස්සෙව කතොති දට්ඨබ්බො।
cen:කොට්ඨාසවාරවණ්ණනා නිට්ඨිතා।
sub:සුඤ්ඤතවාරවණ්ණනා
bod:121-145:<b>එත්ථා</b>ති <pb V=.95/> එතස්මිං යථාවුත්තෙ සමයෙ, එතෙසු වා ධම්මෙසු। <b>භාවො</b>ති සත්තො, යො කොචි වා අත්ථො।
sub:දුතියචිත්තාදිවණ්ණනා
bod:146:<b>සප්පයොගෙනා</b>ති ලීනස්ස චිත්තස්ස උස්සාහනපයොගසහිතෙන। <b>සඋපායෙනා</b>ති කුසලස්ස කරණාකරණෙසු ආදීනවානිසංසපච්චවෙක්ඛණං පරෙහි උස්සාහනන්ති එවමාදිඋපායසහිතෙන।
bod:156-159:<b>මහාඅට්ඨකථායං අනුඤ්ඤාතා</b> නාතිසමාහිතාය භාවනායාති යෙවාපනකෙහිපි නිබ්බිසෙසතං දස්සෙති।
sub:පුඤ්ඤකිරියවත්ථාදිකථාවණ්ණනා
bod:අපචිති එව <b>අපචිතිසහගතං</b> පුඤ්ඤකිරියාවත්ථු යථා “නන්දිරාගසහගතා”ති। අපචිති වා චෙතනාසම්පයුත්තකධම්මා කායවචීකිරියා වා, තංසහිතා චෙතනා <b>අපචිතිසහගතං। හිතඵරණෙනා</b>ති දෙසකෙ මෙත්තාඵරණෙන, “එවං මෙ හිතං භවිස්සතී”ති පවත්තෙන හිතචිත්තෙන වා। කම්මස්සකතාඤාණං <pb M=.100/> <b>දිට්ඨිජුකම්මං। නියමලක්ඛණ</b>න්ති මහප්ඵලතානියමස්ස ලක්ඛණං। <b>සීලමයෙ සඞ්ගහං ගච්ඡන්ති</b> චාරිත්තවසෙන। අනවජ්ජවත්ථුං පරිච්චජන්තො විය අබ්භනුමොදමානොපි පරස්ස සම්පත්තියා මොදතීති <b>අබ්භනුමොදනා දානමයෙ සඞ්ගහිතා। භාවෙන්තොපී</b>ති අසමත්තභාවනං සන්ධායාහ। සමත්තා හි අප්පනා හොතීති। <b>අට්ඨෙව කොට්ඨාසෙ කත්වා</b>ති එකස්ස සත්තස්ස එකස්මිං ඛණෙ උප්පන්නමෙකං පඨමචිත්තං දස්සෙත්වා අඤ්ඤානි තාදිසානි අදස්සෙන්තෙන සබ්බානි තානි සරික්ඛට්ඨෙන එකීකතානි හොන්ති, තථා සෙසානිපීති එවං අට්ඨ කත්වා।
cen:කාමාවචරකුසලවණ්ණනා නිට්ඨිතා।
tit:රූපාවචරකුසලං
sub:චතුක්කනයො
sub:පඨමජ්ඣානකථාවණ්ණනා
bod:160:උත්තරපදලොපං <pb V=.96/> කත්වා <b>රූපභවො රූප</b>න්ති වුත්තො। ඣානස්ස අමග්ගභාවෙපි සති මග්ගවචනං අඤ්ඤමග්ගභාවනිවාරණත්ථන්ති ඉමස්මිං අත්ථෙ මග්ගග්ගහණස්ස පයොජනං වුත්තං, න සබ්බස්ස කුසලජ්ඣානස්ස මග්ගභාවොති। තත්ථ මග්ගස්ස භාවනාය සමයවවත්ථානස්ස කතත්තා අමග්ගභාවනාසමයෙ පවත්තානං ඵස්සාදීනං කුසලභාවො න දස්සිතො සියා, තස්මා සබ්බස්ස මග්ගභාවො දස්සෙතබ්බොති। <b>ඉතො අඤ්ඤො මග්ගො නත්ථී</b>ති එවං අඤ්ඤභූමිකවිධුරො සති පච්චයන්තරෙ රූපූපපත්තිජනකසභාවො විපාකධම්මසභාවො විය විපාකධම්මවසෙන සබ්බසමානො මග්ගසද්දෙන වුත්තොති දස්සෙතීති වෙදිතබ්බං। <b>කුසලං දාන</b>න්ති අලොභො දට්ඨබ්බො। අථ වා චෙතනා දානං, තං වජ්ජෙත්වා ඉතරෙ ද්වෙ චෙතනාසම්පයුත්තකාති වුත්තා। <b>වට්ටන්තී</b>ති මග්ගභාවතො ඣානවචනෙන සඞ්ගහෙත්වා මග්ගොති වත්තුං වට්ටන්තීති අත්ථො। <b>ඔකප්පනා</b>ති සද්දහනා। අඤ්ඤත්ථ දිට්ඨං අත්ථං පරිච්චජිත්වා “ජනෙති වඩ්ඪෙතී”ති අයමත්ථො කස්මා වුත්තොති නිරුපසග්ගස්ස අඤ්ඤත්ථ එවමත්ථස්සෙව දිට්ඨත්තාති ඉමමත්ථං විභාවෙතුං <b>“පුන චපරං උදායී”</b>ති (ම॰ නි॰ 2.246 ආදයො) සුත්තමාහටං। කෙසඤ්චි අරියානං අරියමග්ගෙන සිද්ධානි අඤ්ඤානි ච ඣානානි භාවනාසභාවානෙවාති තෙසුපි භාවෙන්තෙන සමයවවත්ථානං ඉජ්ඣතීති।
bod:නිස්සරන්ති <pb M=.101/> නිග්ගච්ඡන්ති එතෙන, එත්ථ වාති <b>නිස්සරණං</b>। කෙ නිග්ගච්ඡන්ති? කාමා। තෙසං කාමානං නිස්සරණං පහානන්ති අත්ථො। එවඤ්හි “කාමාන”න්ති කත්තරි සාමිවචනං යුජ්ජති। <b>වත්ථුකාමෙහිපී</b>ති වත්ථුකාමෙහි විවිච්චෙවාතිපි අත්ථො යුජ්ජතීති එවං යුජ්ජමානත්ථන්තරසමුච්චයත්ථො <b>පි</b>-සද්දො, න කිලෙසකාමසමුච්චයත්ථො। කස්මා? ඉමස්මිං අත්ථෙ කිලෙසකාමානං දුතියපදෙන විවෙකස්ස වුත්තත්තා। අකුසලසද්දෙන යදිපි කිලෙසකාමා, අථාපි සබ්බාකුසලා ගහිතා, සබ්බථා පන කිලෙසකාමෙහි විවෙකො වුත්තොති ආහ <b>“දුතියෙන කිලෙසකාමෙහි විවෙකවචනතො”</b>ති। කාමගුණාධිගමහෙතුපි පාණාතිපාතාදිඅසුද්ධප්පයොගො හොතීති තබ්බිවෙකෙන පයොගසුද්ධි විභාවිතා। තණ්හාසංකිලෙසසොධනෙන <b>ආසයපොසනං</b>।
bod:<b>අඤ්ඤෙසම්පි</b> <pb V=.97/> <b>චා</b>ති දිට්ඨිමානාදීනං ඵස්සාදීනඤ්ච। උපරි වුච්චමානානි ඣානඞ්ගානි <b>උපරිජ්ඣානඞ්ගානි,</b> තෙසං අත්තනො විපච්චනීකානං පටිපක්ඛභාවදස්සනත්ථං තප්පච්චනීකනීවරණවචනං। බ්යාපාදවිවෙකවචනෙන “අනත්ථං මෙ අචරී”තිආදිආඝාතවත්ථුභෙදවිසයස්ස දොසස්ස මොහාධිකානං ථිනමිද්ධාදීනං විවෙකවචනෙන පටිච්ඡාදනවසෙන දුක්ඛාදිපුබ්බන්තාදිභෙදවිසයස්ස මොහස්ස වික්ඛම්භනවිවෙකො වුත්තො। කාමරාගබ්යාපාදතදෙකට්ඨථිනමිද්ධාදිවික්ඛම්භනකඤ්චෙදං සබ්බාකුසලපටිපක්ඛසභාවත්තා සබ්බකුසලානං තෙන සභාවෙන සබ්බාකුසලානං පහානං හොන්තම්පි කාමරාගාදිවික්ඛම්භනසභාවමෙවාති තංසභාවත්තා අවිසෙසෙත්වා නීවරණාකුසලමූලාදීනං වික්ඛම්භනවිවෙකො වුත්තො හොතීති ආහ।
bod:විතක්කස්ස කිච්චවිසෙසෙන ථිරභාවප්පත්තෙ පඨමජ්ඣානසමාධිම්හි පච්චනීකදූරීභාවකතෙන ථිරභාවෙන තංසදිසෙසු විතක්කරහිතෙසු දුතියජ්ඣානාදිසමාධීසු ච අප්පනාති අට්ඨකථාවොහාරොති විතක්කස්ස අප්පනායොගො වුත්තො, අඤ්ඤථා විතක්කොව අප්පනාති තස්ස තංසම්පයොගො න සියාති। <b>අත්ථො…පෙ॰… දට්ඨබ්බො</b> ඣානසමඞ්ගිනො විතක්කවිචාරසමඞ්ගිතාදස්සනෙන ඣානස්සෙව සවිතක්කසවිචාරභාවස්ස වුත්තත්තා।
bod:<b>විවෙකජං පීතිසුඛ</b>න්ති එත්ථ පුරිමස්මිං අත්ථෙ <b>විවෙකජ</b>න්ති ඣානං। පීතිසුඛසද්දතො ච අත්ථිඅත්ථවිසෙසවතො අස්ස, අස්මිං වාති එත්ථ <b>අ</b>-කාරො වුත්තො। දුතියෙ පීතිසුඛමෙව විවෙකජං। <b>විවෙකජංපීතිසුඛ</b>න්ති ච අඤ්ඤපදත්ථෙ සමාසො පච්චත්තනිද්දෙසස්ස ච අලොපො කතො, ලොපෙ වා <pb M=.102/> සති “විවෙකජපීතිසුඛ”න්ති පාඨොති අයං විසෙසො। <b>ගණනානුපුබ්බතා</b>ති ගණනානුපුබ්බතාය, ගණනානුපුබ්බතාමත්තං වා පඨමන්ති වචනන්ති අත්ථො। නිච්චාදිවිපල්ලාසප්පහානෙන මග්ගො අසම්මොහතො අනිච්චාදිලක්ඛණානි පටිවිජ්ඣතීති <b>ලක්ඛණූපනිජ්ඣානං</b>। අසම්මොසධම්මං නිබ්බානං අවිපරීතලක්ඛණත්තා අනඤ්ඤථාභාවතො <b>තථලක්ඛණං</b>।
sub:දුතියජ්ඣානකථාවණ්ණනා
bod:161-2:<b>විතක්කවිචාරානං වූපසමා</b>ති එතෙන යෙහි විතක්කවිචාරෙහි පඨමජ්ඣානස්ස ඔළාරිකතා, තෙසං සමතික්කමා දුතියජ්ඣානස්ස සමධිගමො, න සභාවතො අනොළාරිකානං ඵස්සාදීනං සමතික්කමාති අයමත්ථො දීපිතො හොති। එවං “පීතියා ච විරාගා”තිආදීසු නයො <pb V=.98/>। තස්මා විතක්කවිචාරපීතිසුඛසමතික්කමවචනානි ඔළාරිකොළාරිකඞ්ගසමතික්කමා දුතියාදිඅධිගමපරිදීපකානීති තෙසං එකදෙසභූතං විතක්කවිචාරසමතික්කමවචනං තංදීපකන්ති වුත්තං। අථ වා විතක්කවිචාරවූපසමවචනෙනෙව තංසමතික්කමා දුතියාධිගමදීපකෙන පීතිවිරාගාදිවචනානං පීතියාදිසමතික්කමා තතියාදිඅධිගමදීපකතා හොතීති තස්ස තංදීපකතා වුත්තා।
bod:<b>නීලවණ්ණයොගතො නීලවත්ථං වියා</b>ති නීලයොගතො වත්ථං නීලං වියාති අධිප්පායො। යෙන සම්පසාදනෙන යොගා ඣානං සම්පසාදනං, තස්මිං දස්සිතෙ “සම්පසාදනං ඣාන”න්ති සමානාධිකරණනිද්දෙසෙනෙව තංයොගා ඣානෙ තංසද්දප්පවත්ති දස්සිතාති අවිරොධො යුත්තො। එකොදිභාවෙ කථන්ති එකොදිම්හි දස්සිතෙ “එකොදිභාවං ඣාන”න්ති සමානාධිකරණනිද්දෙසෙනෙව ඣානස්ස එකොදිවඩ්ඪනතා වුත්තා හොතීති। <b>එකොදිභාව</b>න්ති පනිදං උද්ධරිත්වා එකොදිස්ස නිද්දෙසො න කත්තබ්බො සියාති එකොදිභාවසද්දො එව සමාධිම්හි පවත්තො සම්පසාදනසද්දො විය ඣානම්හි පවත්තතීති යුත්තං।
bod:<b>අප්පිතා</b>ති ගමිතා විනාසං। දුතියජ්ඣානාදිඅධිගමුපායදීපකෙන අජ්ඣත්තසම්පසාදනතාය චෙතසො එකොදිභාවතාය ච හෙතුදීපකෙන අවිතක්කාවිචාරභාවහෙතුදීපකෙන ච විතක්කවිචාරවූපසමවචනෙනෙව විතක්කවිචාරාභාවො දීපිතොති කිං පුන අවිතක්කඅවිචාරවචනෙන කතෙනාති? න, අදීපිතත්තා। න හි විතක්කවිචාරවූපසමවචනෙන විතක්කවිචාරානං අප්පවත්ති වුත්තා හොති। විතක්කවිචාරෙසු හි තණ්හාපහානඤ්ච එතෙසං <pb M=.103/> වූපසමනං। යෙ ච සඞ්ඛාරෙසු තණ්හාපහානං කරොන්ති, තෙසු මග්ගෙසු පහීනතණ්හෙසු ඵලෙසු ච සඞ්ඛාරප්පවත්ති හොති, එවමිධාපි වික්ඛම්භිතවිතක්කවිචාරතණ්හස්ස දුතියජ්ඣානස්ස විතක්කවිචාරසම්පයොගො පුරිමෙන න නිවාරිතො සියාති තංනිවාරණත්ථං ආවජ්ජිතුකාමතාදිඅතික්කමොව තෙසං වූපසමොති දස්සනත්ථඤ්ච <b>“අවිතක්කං අවිචාර”</b>න්ති වුත්තං।
sub:තතියජ්ඣානකථාවණ්ණනා
bod:163:<b>පරිසුද්ධපකති</b> ඛීණාසවපකති නික්කිලෙසතා। <b>උපෙක්ඛානිමිත්ත</b>න්ති එත්ථ ලීනුද්ධච්චපක්ඛපාතරහිතං මජ්ඣත්තං වීරියං “උපෙක්ඛා”ති වුත්තං, තදෙව තං ආකාරං ගහෙත්වා පවත්තෙතබ්බස්ස <pb V=.99/> තාදිසස්ස වීරියස්ස නිමිත්තභාවතො උපෙක්ඛානිමිත්තං। පඨමජ්ඣානප්පටිලාභත්ථාය නීවරණෙ…පෙ॰… නෙවසඤ්ඤානාසඤ්ඤායතනසමාපත්තිපටිලාභත්ථාය ආකිඤ්චඤ්ඤායතනසඤ්ඤං පටිසඞ්ඛාසන්තිට්ඨනාපඤ්ඤාසඞ්ඛාරුපෙක්ඛාසු ඤාණන්ති ඉමා අට්ඨ සමාපත්තිවසෙන උප්පජ්ජන්ති। සොතාපත්තිමග්ගපටිලාභත්ථාය උප්පාදං පවත්තං නිමිත්තං ආයූහනං පටිසන්ධිං ගතිං නිබ්බත්තිං උපපත්තිං ජාතිං ජරාමරණසොකපරිදෙවදුක්ඛදොමනස්සඋපායාසෙ। සොතාපත්තිඵලසමාපත්තත්ථාය උප්පාදං…පෙ॰… උපායාසෙ…පෙ॰… අරහත්තමග්ගපටිලාභත්ථාය උප්පාදං…පෙ॰… උපායාසෙ। අරහත්තඵලසමාපත්තත්ථාය…පෙ॰… සුඤ්ඤතවිහාරසමාපත්තත්ථාය…පෙ॰… අනිමිත්තවිහාරසමාපත්තත්ථාය උප්පාදං පවත්තං ආයූහනං පටිසන්ධිං…පෙ॰… පටිසඞ්ඛාසන්තිට්ඨනා පඤ්ඤා සඞ්ඛාරුපෙක්ඛාසු ඤාණන්ති ඉමා දස විපස්සනාවසෙන උප්පජ්ජන්ති।
bod:<b>යදත්ථි යං භූත</b>න්ති ඛන්ධපඤ්චකං, තං මුඤ්චිතුකම්යතාඤාණෙන පජහති। දිට්ඨසොවත්ථිකත්තයස්ස සප්පලක්ඛණවිචිනනෙ විය දිට්ඨලක්ඛණත්තයස්ස භූතස්ස සඞ්ඛාරලක්ඛණවිචිනනෙ උපෙක්ඛං පටිලභති। <b>අනාභොගරසා</b>ති පණීතසුඛෙපි තස්මිං අවනති පටිපක්ඛකිච්චාති අත්ථො। නාමකායෙන චෙතසිකසුඛං කායිකසුඛහෙතු රූපසමුට්ඨාපනෙන කායිකසුඛඤ්ච ඣානසමඞ්ගී පටිසංවෙදෙතීති වුච්චති। <b>ඵුටත්තා</b> බ්යාපිතත්තා। යථා හි උදකෙන ඵුටසරීරස්ස තාදිසෙ නාතිපච්චනීකෙ වාතාදිකෙ ඵොට්ඨබ්බෙ ඵුට්ඨෙ සුඛං උප්පජ්ජති, එවං එතෙහි ඵුටසරීරස්සපි।
sub:චතුත්ථජ්ඣානකථාවණ්ණනා
bod:165:<b>අවිභූතපච්චුපට්ඨානා</b>ති <pb M=.104/> සුඛදුක්ඛානි විය අවිභූතාකාරා පිට්ඨිපාසාණගතමිගමග්ගො විය තදනුමාතබ්බාවිභූතාකාරොපට්ඨානා।
cen:චතුක්කනයවණ්ණනා නිට්ඨිතා।
sub:පඤ්චකනයවණ්ණනා
bod:167:<b>යස්සා පන ධම්මධාතුයා</b>ති සබ්බඤ්ඤුතඤ්ඤාණස්ස। තෙන හි ධම්මානං ආකාරභෙදං ඤත්වා තදනුරූපං දෙසනං නියාමෙතීති। එත්ථ ච පඤ්චකනයෙ දුතියජ්ඣානං චතුක්කනයෙ දුතියජ්ඣානපක්ඛිකං <pb V=.100/> කත්වා විභත්තං “යස්මිං…පෙ॰… මග්ගං භාවෙති අවිතක්කං විචාරමත්තං සමාධිජං පීතිසුඛං දුතියජ්ඣානං උපසම්පජ්ජ විහරතී”ති। කස්මා? එකත්තකායනානත්තසඤ්ඤීසත්තාවාසඵලතාය දුතියජ්ඣානෙන සමානඵලත්තා පඨමජ්ඣානසමාධිතො ජාතත්තා ච। පඨමජ්ඣානමෙව හි කාමෙහි අකුසලෙහි ච විවිත්තන්ති තදභාවා න ඉධ “විවිච්චෙව කාමෙහි විවිච්ච අකුසලෙහී”ති සක්කා වත්තුං, නාපි “විවෙකජ”න්ති। සුත්තන්තදෙසනාසු ච පඤ්චකනයෙ දුතියතතියජ්ඣානානි දුතියජ්ඣානමෙව භජන්ති විතක්කවූපසමා විචාරවූපසමා අවිතක්කත්තා අවිචාරත්තා චාති।
sub:පටිපදාචතුක්කවණ්ණනා
bod:176-180:<b>තස්ස තස්ස ඣානස්ස උපචාර</b>න්ති නීවරණවිතක්කවිචාරනිකන්තියාදීනං වූපසමා ථිරභූතො කාමාවචරසමාධි। <b>තදනුධම්මතා</b>ති තදනුරූපතාභූතා, සා පන තදස්සාදසඞ්ඛාතා තදස්සාදසම්පයුත්තක්ඛන්ධසඞ්ඛාතා වා මිච්ඡාසතීති වදන්ති। අවිගතනිකන්තිකා තංතංපරිහරණසතීතිපි වත්තුං වට්ටතීති එවඤ්ච කත්වා <b>“සතියා වා නිකන්තියා වා”</b>ති විකප්පො කතො। <b>ආගමනවසෙනාපි ච පටිපදා හොන්තියෙවා</b>ති ඉදං කදාචි දුතියාදීනං පඨමාදිආගමනකතපටිපදතං සන්ධාය වුත්තං। <b>අපි</b>-සද්දො හි අනෙකන්තිකතං දීපෙති, එතස්ස අනෙකන්තිකත්තා එව ච පාළියං එකෙකස්මිං ඣානෙ චතස්සො පටිපදා චත්තාරි ආරම්මණානි සොළසක්ඛත්තුකඤ්ච විසුං විසුං යොජිතං। අඤ්ඤථා එකෙකස්මිං පටිපදාදිම්හි නව නව ඣානානි යොජෙතබ්බානි සියුන්ති।
sub:ආරම්මණචතුක්කවණ්ණනා
bod:181:<b>අප්පගුණ</b>න්ති <pb M=.105/> පඤ්චහි වසිතාහි අවසීකතං।
sub:ආරම්මණපටිපදාමිස්සකවණ්ණනා
bod:186:<b>හෙට්ඨා</b>ති සොළසක්ඛත්තුකතො පුබ්බෙ। <b>යෙ කෙචි ඣානං උප්පාදෙන්ති නාමා</b>ති වචනෙන යෙ කතාධිකාරා සෙක්ඛා මග්ගෙනෙව උප්පාදිතජ්ඣානා, තෙසං ඣානානි මග්ගපටිබද්ධතාය සුද්ධිකනවකසඞ්ගහිතානීති වෙදිතබ්බානි। න හි තෙ උප්පාදෙන්ති නාමාති।
sub:කසිණකථාවණ්ණනා
bod:203:නිරොධපාදකතාවචනෙන <pb V=.101/> ආරුප්පපාදකතා ච දස්සිතා। ඛිප්පදස්සනං ඛිප්පාභිඤ්ඤතා <b>ඛිප්පනිසන්තිභාවො</b>।
sub:අභිභායතනකථාවණ්ණනා
bod:204:<b>අඤ්ඤම්පී</b>ති කෙවලං කසිණායතනසඞ්ඛාතමෙව අහුත්වා අභිභායතනසඞ්ඛාතම්පි පවත්තතීති සතිපි අභිභායතනානං කසිණායතනත්තෙ කසිණායතනභාවතො අඤ්ඤො අභිභායතනභාවො කසිණනිමිත්තාභිභවනකභාවනානිමිත්තනානත්තතොති දස්සෙති। තත්ථ අභිභවතීති අභිභු, පරිකම්මං, ඤාණං වා। අභිභු ආයතනං එතස්සාති <b>අභිභායතනං,</b> ඣානං। අභිභවිතබ්බං වා ආරම්මණසඞ්ඛාතං ආයතනං එතස්සාති <b>අභිභායතනං,</b> ඣානං। ආරම්මණාභිභවනතො අභිභු ච තං ආයතනඤ්ච යොගිනො සුඛවිසෙසානං අධිට්ඨානභාවතො මනායතනධම්මායතනභාවතො චාතිපි සසම්පයුත්තං ඣානං <b>අභිභායතනං</b>। මග්ගප්පටිබද්ධතාය තදා සමාපත්තිතො වුට්ඨිතස්ස ආභොගො පුබ්බභාගභාවනාවසෙන ඣානක්ඛණෙ පවත්තං අභිභවනාකාරං ගහෙත්වා පවත්තො වුත්තොති දට්ඨබ්බො। ආගමෙසු පන “අජ්ඣත්තං රූපසඤ්ඤී එකො බහිද්ධා රූපානි පස්සති පරිත්තානි සුවණ්ණදුබ්බණ්ණානි। අප්පමාණානි සුවණ්ණදුබ්බණ්ණානි। අජ්ඣත්තං අරූපසඤ්ඤී එකො…පෙ॰… පරිත්තානි සුවණ්ණදුබ්බණ්ණානි। අප්පමාණානි සුවණ්ණදුබ්බණ්ණානී”ති (දී॰ නි॰ 2.173; ම॰ නි॰ 2.249; අ॰ නි॰ 8.65) ඉමෙසං චතුන්නං අභිභායතනානං ආගතත්තා <b>ආගමට්ඨකථාසු</b> <pb M=.106/> (දී॰ නි॰ අට්ඨ॰ 2.173; ම॰ නි॰ අට්ඨ॰ 2. 249-250; අ॰ නි॰ අට්ඨ॰ 3.8.65) “වණ්ණවසෙන ආභොගෙ විජ්ජමානෙපි පරිත්තඅප්පමාණවසෙනෙව ඉමානි අභිභායතනානි දෙසිතානී”ති වුත්තං। පරිත්තඅප්පමාණතා හි අභිභවනස්ස කාරණං වණ්ණාභොගෙ සතිපි අසතිපි। තත්ථ ච වණ්ණාභොගරහිතානි සහිතානි ච සබ්බානි පරිත්තානි “සුවණ්ණදුබ්බණ්ණානී”ති වුත්තානි, තථා අප්පමාණානීති දට්ඨබ්බානි। අත්ථි හි එසො පරියායො පරිත්තානි අභිභුය්ය තානි චෙ කදාචි වණ්ණවසෙන ආභුජිතානි හොන්ති සුවණ්ණදුබ්බණ්ණානි අභිභුය්යාති। ඉධ පන නිප්පරියායදෙසනත්තා වණ්ණාභොගරහිතානි විසුං වුත්තානි සහිතානි ච। අත්ථි හි උභයත්ථ අභිභවනවිසෙසොති।
bod:තත්ථ ච පරියායදෙසනත්තා විමොක්ඛානම්පි අභිභවනපරියායො අත්ථීති “අජ්ඣත්තං රූපසඤ්ඤී”ති <pb V=.102/> අභිභායතනද්වයං වුත්තං, තතියචතුත්ථඅභිභායතනෙසු දුතියවිමොක්ඛො වණ්ණාභිභායතනෙසු තතියවිමොක්ඛො ච අභිභවනප්පවත්තිතො සඞ්ගහිතො, ඉධ පන නිප්පරියායදෙසනත්තා විමොක්ඛාභිභායතනානි අසඞ්කරතො දස්සෙතුං විමොක්ඛෙ වජ්ජෙත්වා අභිභායතනානි කථිතානි। සබ්බානි ච විමොක්ඛකිච්චානි විමොක්ඛදෙසනාය වුත්තානි, තදෙතං <b>“අජ්ඣත්තං රූපසඤ්ඤී”</b>ති ආගතස්ස අභිභායතනද්වයස්ස අභිභායතනෙසු අවචනතො “රූපී රූපානි පස්සතී”තිආදීනඤ්ච සබ්බවිමොක්ඛකිච්චසාධාරණවචනභාවතො වවත්ථානං කතන්ති විඤ්ඤායති।
bod:<b>අජ්ඣත්තරූපානං අනභිභවනීයතො</b>ති ඉදං කත්ථචිපි “අජ්ඣත්තං රූපානි පස්සතී”ති අවත්වා සබ්බත්ථ යං වුත්තං “බහිද්ධා රූපානි පස්සතී”ති, තස්ස කාරණවචනං। තෙන යං අඤ්ඤහෙතුකං, තං තෙන හෙතුනා වුත්තං। යං පන දෙසනාවිලාසහෙතුකං අජ්ඣත්තං අරූපසඤ්ඤිතාය එව ඉධ වචනං, න තස්ස අඤ්ඤං කාරණං මග්ගිතබ්බන්ති දස්සෙති। අජ්ඣත්තරූපානං අනභිභවනීයතා ච බහිද්ධාරූපානං විය අවිභූතත්තා, දෙසනාවිලාසො ච යථාවුත්තවවත්ථානවසෙන වෙදිතබ්බො। <b>සුවණ්ණදුබ්බණ්ණානී</b>ති එතෙනෙව සිද්ධත්තා නීලාදිඅභිභායතනානි න වත්තබ්බානීති චෙ? න, නීලාදීසු කතාධිකාරානං නීලාදිභාවස්සෙව අභිභවනකාරණත්තා। න හි තෙසං පරිසුද්ධාපරිසුද්ධවණ්ණපරිත්තතා තදප්පමාණතා වා අභිභවනකාරණං, අථ ඛො නීලාදිභාවො එවාති।
cen:අභිභායතනකථාවණ්ණනා නිට්ඨිතා।
sub:විමොක්ඛකථාවණ්ණනා
bod:248:<b>රූපී</b>ති <pb M=.107/> යෙනායං සසන්තතිපරියාපන්නෙන රූපෙන සමන්නාගතො, තං යස්ස ඣානස්ස හෙතුභාවෙන විසිට්ඨං රූපං හොති। යෙන විසිට්ඨෙන රූපීති වුච්චෙය්ය, තදෙව සසන්තතිපරියාපන්නරූපනිමිත්තං ඣානමිව පරමත්ථතො රූපීභාවසාධකන්ති දට්ඨබ්බං। කසිණදෙසනා ඣානානමෙව කසිණභාවෙන පවත්තා අභිධම්මෙ, සුත්තෙ පන ආරම්මණානන්ති <b>“අභිධම්මවසෙනා”</b>ති වුත්තං।
cen:විමොක්ඛකථාවණ්ණනා නිට්ඨිතා।
sub:බ්රහ්මවිහාරකථාවණ්ණනා
bod:251:සොමනස්සදොමනස්සරහිතං <pb V=.103/> අඤ්ඤාණමෙව <b>අඤ්ඤාණුපෙක්ඛා</b>। කිලෙසොධීනං මග්ගොධීහි අජිතත්තා <b>අනොධිජිනස්ස</b>। සත්තමභවාදිතො උද්ධං පවත්තවිපාකස්ස අජිතත්තා <b>අවිපාකජිනස්ස। නිද්දොසභාවෙනා</b>ති නිප්පටිඝභාවෙන। එකස්සපි සත්තස්ස අප්පටිභාගනිමිත්තත්තා පරිච්ඡෙදග්ගහණං නත්ථි, න ච සම්මුතිසච්චවසෙන පවත්තං සත්තග්ගහණං පරිච්ඡින්නරූපාදිග්ගහණං හොතීති අප්පනාප්පත්තියාපි අපරාමාසසත්තග්ගහණමුද්ධභූතානං මෙත්තාදීනං එකසත්තාරම්මණානම්පි අප්පමාණගොචරතා වුත්තාති වෙදිතබ්බා।
cen:බ්රහ්මවිහාරකථාවණ්ණනා නිට්ඨිතා।
sub:අසුභකථාවණ්ණනා
bod:263:උද්ධං ධුමාතත්තා <b>උද්ධුමාතං</b>। සෙතරත්තෙහි පරිභින්නං විමිස්සිතං නීලං <b>විනීලං,</b> පුරිමවණ්ණවිපරිණාමභූතං වා නීලං <b>විනීලං। සඞ්ඝාටො</b> අඞ්ගානං සුසම්බද්ධතා। <b>ආරම්මණස්ස දුබ්බලතා</b> පටිපක්ඛභාවෙන චිත්තං ඨපෙතුං අසමත්ථතා। අත්තනි ආනිසංසදස්සනනීවරණරොගවූපසමානං යථාක්කමං පුප්ඵඡඩ්ඩකවමනවිරෙචනඋපමා යොජෙතබ්බා। පටිකූලමනසිකාරසාමඤ්ඤෙන අසුභෙහි කෙසාදීහි පටිකූලජ්ඣානස්ස ගහණං සිවථිකාවණ්ණජ්ඣානස්ස ච। තම්පි හි පටිකූලමනසිකාරවසෙනෙව උප්පජ්ජතීති, සිවථිකප්පකාරානි වා සිවථිකාවණ්ණානි।
cen:අසුභකථාවණ්ණනා නිට්ඨිතා।
cen:රූපාවචරකුසලකථාවණ්ණනා නිට්ඨිතා।
sub:අරූපාවචරකුසලකථාවණ්ණනා
bod:265:<b>සබ්බාකාරෙනා</b>ති <pb M=.108/> <pb V=.104/> එවං රූපනිමිත්තං දණ්ඩාදානසම්භවදස්සනාදිනා සබ්බෙන රූපරූපනිමිත්තෙසු තදාරම්මණජ්ඣානෙසු දොසදස්සනාකාරෙන, රූපාදීසු නිකන්තිප්පහානඅනාවජ්ජිතුකාමතාදිනා වා। <b>විරාගා</b>ති ජිගුච්ඡනා। ආනෙඤ්ජාභිසඞ්ඛාරවචනාදීහි ආනෙඤ්ජතා “සන්තා ඉමෙ චුන්ද අරියස්ස විනයෙ විමොක්ඛා”තිආදිනා සන්තවිමොක්ඛතා ච වුත්තා। දොසදස්සනපටිපක්ඛභාවනාවසෙන පටිඝසඤ්ඤානං සුප්පහීනත්තා මහතාපි සද්දෙන අරූපසමාපත්තිතො න වුට්ඨාති। තථා පන න සුප්පහීනත්තා සබ්බරූපසමාපත්තිතො වුට්ඨානං සියා, පඨමජ්ඣානං පන අප්පකම්පි සද්දං න සහතීති තං සමාපන්නස්ස සද්දො කණ්ටකොති වුත්තං।
bod:ආරුප්පභාවනාය අභාවෙ චුතිතො උද්ධං උප්පත්තිරහානං රූපසඤ්ඤාපටිඝසඤ්ඤානං යාව අත්තනො විපාකප්පවත්ති, තාව අනුප්පත්තිධම්මතාපාදනෙන සමතික්කමො අත්ථඞ්ගමො ච වුත්තො। නානත්තසඤ්ඤාසු පන යා තස්මිං භවෙ න උප්පජ්ජන්ති, තා අනොකාසතාය න උප්පජ්ජන්ති, න ආරුප්පභාවනාය නිවාරිතත්තා। අනිවාරිතත්තා ච කාචි උප්පජ්ජන්ති। තස්මා තාසං අමනසිකාරො අනාවජ්ජනං අපච්චවෙක්ඛණං, ජවනපටිපාදකෙන වා භවඞ්ගමනස්ස අන්තරෙ අකරණං අප්පවෙසනං වුත්තං, තෙන ච නානත්තසඤ්ඤාමනසිකාරහෙතූනං රූපානං සමතික්කමා සමාධිස්ස ථිරභාවං දස්සෙති। රූපසමතික්කමාභාවෙනෙව හි රූපසමාපත්තීසු “නානත්තසඤ්ඤානං අමනසිකාරා”ති එකස්ස අවචනන්ති। කො ආනිසංසො, න හි සබ්බස්සාදවත්ථුරහිතෙ ආකාසෙ පවත්තිතසඤ්ඤාය ආනිසංසො දිස්සතීති වුත්තං හොති। රූපසඤ්ඤාසමතික්කමනාදිකං වචනං ආනිසංසස්ස පකාසනං, න අත්ථො।
bod:<b>අඤ්ඤත්ථා</b>ති සුත්තෙසු। තත්ථ හි පරිත්තකසිණුග්ඝාටනෙපි රූපවිවෙකමත්තග්ගහණෙන පරිච්ඡෙදස්ස අග්ගහණතො අනන්තඵරණතා ච වුත්තා, ඉධ පන අනන්තඵරණතාසබ්භාවෙපි උග්ඝාටිතකසිණවසෙන පරිත්තානන්තතා හොතීති දස්සනත්ථං “අනන්තො ආකාසො”ති න වුත්තන්ති අධිප්පායො। සමයවවත්ථාපනඣානවිසෙසනෙනෙවෙත්ථ අත්ථො, න පටිපත්තියාති තදවචනං।
bod:266:පඨමාරුප්පවිඤ්ඤාණං <pb M=.109/> අත්තනො ඵරණාකාරෙනෙව අනන්තන්ති මනසිකාතබ්බත්තා <b>“අනන්ත”</b>න්ති වුත්තං। උග්ඝාටභාවො <b>උග්ඝාටිමං</b>।
bod:267:<b>අකිඤ්චන</b>න්ති <pb V=.105/> විඤ්ඤාණස්ස කිඤ්චි පකාරං අග්ගහෙත්වා සබ්බෙන සබ්බං විභාවනං ආහ।
bod:268:<b>යායා</b>ති සඞ්ඛාරාවසෙසසඤ්ඤාය। <b>තං</b> තාව පටිපත්තිං। <b>ආවජ්ජිස්සාමී</b>තිආදිනා තන්නින්නාවජ්ජනාදිපවත්තියා අභාවං දස්සෙති, න තදතික්කමනත්ථාය ආවජ්ජනභාවනාපවත්තියා। <b>නාසඤ්ඤා</b>ති සඤ්ඤාභාවො ච එතිස්සා අත්ථීති අත්ථො। සමූහගහණවසෙන පවත්තං <b>කලාපසම්මසනං</b>। ඵස්සාදිඑකෙකධම්මගහණවසෙන පවත්තා <b>අනුපදධම්මවිපස්සනා</b>।
bod:<b>ආකාසෙ පවත්තිතවිඤ්ඤාණාතික්කමතො තතියා</b>। තදතික්කමතො හි තස්සෙව විභාවනං හොති। දුතියාරුප්පවිඤ්ඤාණවිභාවනෙ හි තදෙව අතික්කන්තං සියා, න තස්ස ආරම්මණං, න චාරම්මණෙ දොසං දිස්වා අනාරම්මණස්ස විභාවනාතික්කමො යුජ්ජති। පාළියඤ්ච “විඤ්ඤාණඤ්චායතනසමාපත්තිං සතො සමාපජ්ජිත්වා තතො වුට්ඨහිත්වා තඤ්ඤෙව විඤ්ඤාණං අභාවෙතී”ති (චූළනි॰ උපසීවමාණවපුච්ඡානිද්දෙස 39) ත්තං, න වුත්තං “තඤ්ඤෙව විඤ්ඤාණඤ්චායතනං අභාවෙතී”ති, “තඤ්ඤෙව අභාවෙතී”ති වා। “අනන්තං විඤ්ඤාණන්ති විඤ්ඤාණඤ්චායතනං උපසම්පජ්ජා”ති (විභ॰ 508) එත්ථ පන ද්වයං වුත්තං ආරම්මණඤ්ච විඤ්ඤාණං විඤ්ඤාණඤ්චායතනඤ්ච। තස්මිං ද්වයෙ යෙන කෙනචි යතො වා වුට්ඨිතො, තෙනෙව පට්ඨානනිද්දිට්ඨෙන තංසද්දස්ස සම්බන්ධෙ ආපන්නෙ විඤ්ඤාණඤ්චායතනස්ස නිවත්තනත්ථං විඤ්ඤාණවචනං, තස්මා පඨමාරුප්පවිඤ්ඤාණස්සෙව අභාවනාතික්කමො වුත්තො। <b>තන්නිස්සිත</b>න්ති තෙන නිස්සිතං। තං මණ්ඩපලග්ගං අනිස්සාය තෙන විනාභූතෙ විවිත්තෙ බහි ඔකාසෙ ඨානං විය ආකාසලග්ගවිඤ්ඤාණස්ස විවෙකෙ තදපගමෙ තතියාරුප්පස්ස ඨානං।
cen:අරූපාවචරකුසලකථාවණ්ණනා නිට්ඨිතා।
sub:තෙභූමකකුසලවණ්ණනා
bod:269:<b>ඉමෙ</b> <pb M=.110/> <b>තාව ඡන්දාධිපතෙය්යෙ පඤ්ච නයා</b>ති ඡන්දාධිපතෙය්යනයෙ අන්තෙ පුරිමනයානං තංනයාභිමුඛප්පවත්තිං <pb V=.106/> සන්ධාය වුත්තං, අයං පන පකාරො න පාළිඅනුගතො। න හි පාළියං සුද්ධිකනයාදයො වත්වා වීරියාධිපතෙය්යාදිනයා වුත්තාති। මහාපකරණෙ සත්තහි මහාවාරෙහි අනුලොමාදිනයවිචිත්තෙහි හීනත්තිකො විභත්තො। තත්ථ ච මජ්ඣිමධම්මෙකදෙසභූතා ඉමෙ වීසති ලොකියමහානයාති කත්වා “තත්ථ විභත්තා”ති වුත්තං, න එතෙන කමෙන ඉමෙසං නයානං තත්ථ ආගතත්තා।
bod:එවමෙතෙසං විභත්තට්ඨානං දස්සෙත්වා ඉදානි එතස්මිං තෙභූමකකුසලකථාවසානට්ඨානෙ අට්ඨාරසකම්මද්වාරදස්සනත්ථං <b>“ඉමස්මිං පන ඨානෙ”</b>තිආදිමාහ। අථ වා හීනපණීතෙහි විනිවත්තෙත්වා මජ්ඣිමරාසිඅන්තොගධභාවං දස්සෙන්තෙන එතෙසං තෙභූමකකුසලනයානං හීනත්තිකෙ විභාගො කතො। “ඉමස්මිං පන ඨානෙ”තිආදිකස්ස යථාවුත්තොව සම්බන්ධො। හීනත්තිකෙ මජ්ඣිමරාසිම්හි යෙ සවිපාකා වට්ටනිස්සිතෙනෙව දානාදිවසෙන පවත්තිතා, තෙ හීනාති කාතබ්බා। යෙ විවට්ටනිස්සිතෙන දානාදිවසෙන පවත්තිතා, තෙ පණීතාති කාතබ්බා। අවිපාකා මජ්ඣිමාති කාතබ්බා। අවිපාකත්තා ච තෙසු මජ්ඣිමරාසිං ඨපෙත්වා ඉතරෙ ද්වෙ එකන්තවට්ටනිස්සිතා නව, විවට්ටුපනිස්සයභූතා ච නවාති අට්ඨාරස කම්මද්වාරානි, කම්මානි ච තානි තස්ස තස්ස ඵලස්ස කාරණභාවෙන ද්වාරානි චාති <b>කම්මද්වාරානි</b>। තත්ථ තත්ථ වා චිත්තානි කම්මද්වාරානීති ආහ। තංතංද්වාරානි වා කායාදීනි। අට්ඨාරස ඛත්තියා ච අභබ්බා හීනහීනත්තයාදයො නව, භබ්බා ච පණීතපණීතත්තයාදයො නවාති කම්මානුරූපෙනෙව වෙදිතබ්බා। එවං බ්රාහ්මණාදයො දෙවා ච යොජෙතබ්බා। අට්ඨචත්තාලීස ගොත්තචරණානි තෙසඤ්ඤෙව ඛත්තියාදීනං භෙදා। “කාමාවචරං කුසලං චිත්තං උප්පන්නං හොති…පෙ॰… චිත්තාධිපතෙය්ය”න්ති (ධ॰ ස॰ 269-270) එවං වුත්තො චිත්තස්ස චිත්තාධිපතෙය්යභාවො, චිත්තචෙතසිකසමුදායෙ සමයවවත්ථාපකො චිත්තසද්දො පවත්තොති <b>“සම්පයුත්තධම්මානං වසෙන වුත්තො”</b>ති ආහ।
cen:තෙභූමකකුසලවණ්ණනා නිට්ඨිතා।
sub:ලොකුත්තරකුසලවණ්ණනා
bod:277:<b>ලොකං</b> <pb M=.111/> <pb V=.107/> <b>තරතී</b>ති එතෙන ලොකසමතික්කමපටිපත්තිමාහ। <b>උත්තරතී</b>ති එතෙන ලොකස්සන්තගමනං ඵලෙ පතිට්ඨානං ඵලං। <b>සමතික්කම්මා</b>තිආදිනා නිබ්බානං। <b>සමතික්කම්මා</b>ති හි නිස්සරිත්වා। <b>අභිභුය්යා</b>ති විසංයුත්තං හුත්වාති අත්ථො। තිවිධොපි චත්ථො මග්ගාදීසු එකෙකස්මිං යොජෙතබ්බො, මග්ගෙයෙව වා ඉධ තස්ස අධිප්පෙතත්තා। <b>එකචිත්තක්ඛණික</b>න්ති එකමග්ගස්ස ද්වෙ වාරෙ අනුප්පත්තිං සන්ධායාහ। අඤ්ඤමඤ්ඤං ධම්මානං අනතිවත්තනාදිසාධිකාය පඤ්ඤාය වඩ්ඪෙති। “නිය්යාතීති නිය්යානීය”න්ති වත්තබ්බෙ ඊ-කාරස්ස රස්සත්තං ය-කාරස්ස ච ක-කාරං කත්වා <b>“නිය්යානික”</b>න්ති වුත්තං। නිය්යාති එතෙනාති නිය්යානං, නිය්යානමෙව <b>නිය්යානිකං</b> වෙනයිකො විය। එත්ථ “නෙය්යානික”න්ති වත්තබ්බෙ ඉ-කාරස්ස එ-කාරත්තං අකත්වා වුත්තං।
bod:<b>ඵල</b>න්ති චිත්තචෙතසිකරාසි වුච්චති, තං අඤ්ඤමඤ්ඤං සම්පයුත්තානං ධම්මානං අත්තනො අවයවභූතානං නිස්සයො හොති। ඵලඤාණං වා <b>ඵලං,</b> සම්මාදිට්ඨිආදයො අඞ්ගානි වා। <b>ලොකුත්තරභාවෙ</b>ති ලොකං උත්තිණ්ණභාවෙ। තෙන ඵලනිබ්බානානි සඞ්ගණ්හාති। තෙසු යං භවති ඵලං, තං <b>“භූමී”</b>ති වුච්චති। යථා වා කම්මනිබ්බත්තා කාමභවාදයො තංසමඞ්ගිනො නිස්සයභාවෙන “භූමී”ති වුච්චන්ති, එවං මග්ගෙන නිබ්බත්තං ඵලං අරියසාවකස්ස කාලෙන කාලං සමාපජ්ජිතබ්බතාය නිස්සයභාවතො “භූමී”ති වුච්චති, තතොයෙව අරියා චිරතරං තිට්ඨන්ති। <b>සමුච්ඡෙදවිවෙකවසෙනා</b>ති එත්ථ අපායගමනීයානං අච්චන්තසමුච්ඡෙදො ඉතරෙසඤ්ච විජ්ජුතොභාසෙන විය තමස්ස සමුච්ඡෙදො දට්ඨබ්බො। ලොකියජ්ඣානම්පි පුථුජ්ජනස්ස අරියස්ස ච අකතාධිකාරස්ස න විනා පටිපදාය ඉජ්ඣති, කතාධිකාරස්ස පන අරියස්ස මග්ගෙනෙව සමිජ්ඣනතො විපාකානං විය කුසලෙන තථා සමිද්ධස්ස අරියමග්ගෙන සදිසතාය අභාවතො අතබ්බිපාකත්තා ච න මග්ගපටිපදා තස්ස ඣානස්ස පටිපදාති සක්කා වත්තුන්ති තත්ථ තථා ගරුං කත්වා පටිපදාහි එව දෙසනා න කතා, යථාවුත්තජ්ඣානසඞ්ගහත්ථං සුද්ධිකදෙසනාපි කතා।
bod:ඉධ පන කස්සචි විනා පටිපදාය අසිද්ධිතො ගරුං කත්වා දස්සෙතුං <b>“දුක්ඛපටිපද”</b>න්තිආදි වුත්තං। <b>යො කොචි වාරො</b>ති සකිං ද්වික්ඛත්තුං තික්ඛත්තුං චතුක්ඛත්තුං අනෙකක්ඛත්තුන්ති එවමාදීසු වික්ඛම්භනවාරෙසු යො කොචි। සකිං ද්වික්ඛත්තුඤ්ච වික්ඛම්භනවාරා සුඛා පටිපදා එව, න ච තතො උද්ධං සුඛා පටිපදා <pb M=.112/> හොතීති තික්ඛත්තුං වික්ඛම්භනවාරං දුක්ඛා <pb V=.108/> පටිපදාති රොචෙසුං අට්ඨකථාචරියා। තස්මිං තථාරොචිතෙ තතො පරෙසු චතුක්ඛත්තුං වික්ඛම්භනවාරාදීසු වත්තබ්බමෙව නත්ථීති। රූපාරූපානං ලක්ඛණාදීහි පරිච්ඡින්දිත්වා ගහණං රූපාරූපපරිග්ගහො, නාමරූපමත්තමෙතං, න අඤ්ඤො කොචි සත්තාදිකොති වවත්ථාපනං නාමරූපවවත්ථාපනං। පරිග්ගහිතරූපාරූපස්ස මග්ගපාතුභාවදන්ධතා ච නාමරූපවවත්ථාපනාදීනං කිච්ඡසිද්ධිතො සියාති න රූපාරූපපරිග්ගහකිච්ඡතාය එව දුක්ඛපටිපදතා වත්තබ්බාති චෙ? තං න, නාමරූපවවත්ථාපනාදීනං පච්චනීකකිලෙසමන්දතාය සුඛසිද්ධියම්පි තථාසිද්ධවිපස්සනාසහගතානං ඉන්ද්රියානං මන්දතාය මග්ගපාතුභාවදන්ධභාවතො।
bod:<b>රූපාරූපං පරිග්ගහෙත්වා</b>ති අකිච්ඡෙනපි පරිග්ගහෙත්වා। කිච්ඡෙන පරිග්ගහිතෙ වත්තබ්බමෙව නත්ථි। එවං සෙසෙසුපි। <b>ඉමං වාරං රොචෙසු</b>න්ති කලාපසම්මසනාවසානෙ උදයබ්බයානුපස්සනාය වත්තමානාය උප්පන්නස්ස විපස්සනුපක්කිලෙසස්ස තික්ඛත්තුං වික්ඛම්භනෙන කිච්ඡතාවාරං දුක්ඛා පටිපදාති රොචෙසුං එතදන්තත්තා පටිපදාය। එතස්ස අකිච්ඡත්තෙපි පුරිමානං කිච්ඡත්තෙ දුක්ඛපටිපදතා වුත්තනයාවාති න පටිසිද්ධාති දට්ඨබ්බං। යථාවුත්තං වා සබ්බං රූපාරූපපරිග්ගහාදිකිච්ඡතං තික්ඛත්තුං වික්ඛම්භනවාරතාවසෙන <b>“ඉමං වාර”</b>න්ති ආහ। යස්ස පන සබ්බත්ථ අකිච්ඡතා, තස්ස සුඛා පටිපදා වෙදිතබ්බා।
bod:මුසාවාදාදීනං විසංවාදනාදිකිච්චතාය ලූඛානං අපරිග්ගාහකානං පටිපක්ඛභාවතො පරිග්ගාහකසභාවා සම්මාවාචා। සා සිනිද්ධභාවතො සම්පයුත්තධම්මෙ පරිග්ගණ්හාති සම්මාවාචාපච්චයසුභාසිතසොතාරඤ්ච ජනං। කායිකකිරියාකිච්චං කත්තබ්බං සමුට්ඨාපෙති, සයඤ්ච සමුට්ඨහනං ඝටනං හොතීති සම්මාකම්මන්තසඞ්ඛාතා විරතිපි සමුට්ඨානසභාවාති වුත්තා। සම්පයුත්තධම්මානං වා උක්ඛිපනං සමුට්ඨහනං කායිකකිරියාය භාරුක්ඛිපනං විය, ජීවමානස්ස සත්තස්ස, සම්පයුත්තධම්මානං වා සුද්ධි වොදානං ආජීවස්සෙව වා ජීවිතින්ද්රියවුත්තියා।
bod:283:<b>මග්ගසන්නිස්සිත</b>න්ති පරමත්ථමග්ගසභාවත්තා මග්ගාවයවභාවෙන සමුදායසන්නිස්සිතන්ති අත්ථො।
bod:285:<b>පතිට්ඨානං</b> කිලෙසවසෙන, <b>ආයූහනං</b> අභිසඞ්ඛාරවසෙන। තණ්හාවසෙන වා <b>පතිට්ඨානං,</b> දිට්ඨිවසෙන <b>ආයූහනං। බොධී</b>ති යා අයං ධම්මසාමග්ගී වුච්චතීති යොජෙතබ්බා। <b>සෙනඞ්ගරථඞ්ගාදයො වියා</b>ති <pb V=.109/> එතෙන <pb M=.113/> පුග්ගලපඤ්ඤත්තියා අවිජ්ජමානපඤ්ඤත්තිභාවං දස්සෙති। අඞ්ග-සද්දො කාරණත්ථොපි හොතීති චතුසච්ච<b>බොධාය සංවත්තන්තීති බොජ්ඣඞ්ගා</b>। බුජ්ඣන්තීති බොධියො, බොධියො එව අඞ්ගාති <b>“අනුබුජ්ඣන්තීති බොජ්ඣඞ්ගා”</b>ති වුත්තං। විපස්සනාදීනං කාරණානං බුජ්ඣිතබ්බානඤ්ච සච්චානං අනුරූපං පච්චක්ඛභාවෙන පටිමුඛං අවිපරීතතාය සම්මා ච බුජ්ඣන්තීති එවමත්ථවිසෙසදීපකෙහි උපසග්ගෙහි <b>“අනුබුජ්ඣන්තී”</b>තිආදි වුත්තං। බොධි-සද්දො හි සබ්බවිසෙසයුත්තං බුජ්ඣනං සාමඤ්ඤෙන සඞ්ගණ්හාතීති।
bod:299:<b>තිණ්ණ</b>න්ති රාගාදීනං। <b>කරොති නාම</b> කිං දුච්චරිතානි අනුවත්තමානානි।
bod:301:පාණාතිපාතාදිනිප්ඵාදිතපච්චයානං නිච්චසෙවනං <b>ධුවපටිසෙවනං। සකිච්චකො</b>ති විසුං අත්තනො කිච්චවා। <b>න හොතී</b>ති අත්ථන්තරභාවං පටික්ඛිපති। පච්චයපටිසෙවනසාමන්තජප්පනඉරියාපථප්පවත්තනානි පාපිච්ඡතානිබ්බත්තානි <b>තීණි කුහනවත්ථූනී</b>ති।
bod:343:වුට්ඨානගාමිනීවිපස්සනා සඞ්ඛාරුපෙක්ඛා සානුලොමා, සා සුඤ්ඤතො පස්සන්තී “සුඤ්ඤතා”ති වුච්චති, දුක්ඛතො පස්සන්තී තණ්හාපණිධිසොසනතො “අප්පණිහිත”න්ති। සා ආගමනීයට්ඨානෙ මග්ගාධිගමත්ථං ආගමනපටිපදාඨානෙ ඨත්වා සුඤ්ඤතාප්පණිහිතන්ති නාමං දෙති। ආගමනතො නාමෙ ලද්ධෙ සගුණතො ආරම්මණතො ච නාමං සිද්ධමෙව හොති, න පන සගුණාරම්මණෙහි නාමලාභෙ සබ්බත්ථ ආගමනතො නාමං සිද්ධං හොතීති පරිපුණ්ණනාමසිද්ධිහෙතුත්තා සගුණාරම්මණෙහි සබ්බෙසම්පි නාමත්තයයොගො, න ආගමනතොති වවත්ථානකරත්තා ච නිප්පරියායදෙසනාය ආගමනතොව ඉධ නාමං ලභති, න ඉතරෙහීති වුත්තං।
bod:350:<b>අනිමිත්තවිපස්සන</b>න්ති අනිච්චානුපස්සනං। <b>නිමිත්තධම්මෙසූ</b>ති සමූහාදිඝනවසෙන ච සකිච්චපරිච්ඡෙදතාය ච සපරිග්ගහෙසු ඛන්ධෙසු। <b>අනිමිත්තවිමොක්ඛො</b>ති අනිච්චානුපස්සනමාහ। <b>එවංසම්පදමිද</b>න්ති කථමිධ උපමාසංසන්දනං හොති। න හි ඡන්දචිත්තානං මග්ගසඞ්ඛාතඅධිපතිභාවාභාවො විය සද්ධින්ද්රියාධිකස්ස අනිමිත්තවිමොක්ඛස්ස අනිමිත්තභාවාභාවො අත්ථි, න ච අමග්ගාධිපතීනං මග්ගාධිපතිනාමදානාභාවො විය අනිමිත්තස්ස අනිමිත්තනාමදානාභාවොති සක්කා වත්තුං අනිමිත්තවිමොක්ඛස්ස අනනිමිත්තතාය අභාවතො <pb M=.114/>। මග්ගො අධිපති එතෙසන්ති ච මග්ගාධිපතිනොති යුත්තො තත්ථ ඡන්දචිත්තෙහි තංසම්පයුත්තානං මග්ගාධිපතිභාවාභාවො। ඉධ <pb V=.110/> පන මග්ගො අනිමිත්තං එතස්සාති මග්ගානිමිත්තොති අයමත්ථො න සම්භවතීති න තෙන අමග්ගෙන මග්ගස්ස අනිමිත්තභාවො න යුජ්ජති, කිං වා එත්ථ සාමඤ්ඤං අධිප්පෙතන්ති। අමග්ගඞ්ගමග්ගනාමාභාවො। යථා සතිපි අධිපතිභාවෙ ඡන්දචිත්තානං න මග්ගාධිපතීති මග්ගනාමං, න ච තෙහි මග්ගස්ස තෙසං අමග්ගඞ්ගත්තා, තථා සතිපි සද්ධාය ආගමනභාවෙන තස්සා අනිමිත්තන්ති මග්ගනාමං, න ච තාය මග්ගස්ස තස්සා අමග්ගඞ්ගත්තා। එවං අනිමිත්තවිපස්සනායපි අනිමිත්තභාවො නිප්පරියායෙන නත්ථීති දීපිතො හොති।
bod:නනු ච ඉධ ඣානං සුඤ්ඤතාදිනාමෙන වුත්තං, න මග්ගොති චෙ? න, මග්ගසම්පයොගතො ඣානස්ස සුඤ්ඤතාදිනාමකත්තා। සුත්තන්තපරියායෙන සගුණාරම්මණෙහි ඉධ අභිධම්මෙපි නාමං ලභතීති ආහංසු। තස්මා පටික්ඛිත්තා <b>“න පන ලභන්තී”</b>ති। <b>කිං කාරණා</b>? අභිධම්මෙ සරසං අනාමසිත්වා පච්චනීකතොව නාමලාභාති අධිප්පායො। යො හි සගුණාරම්මණෙහි නාමලාභො, සො සරසප්පධානො හොති। සරසෙනෙව ච නාමලාභෙ සබ්බමග්ගානං සුඤ්ඤතාදිභාවොති වවත්ථානං න සියා। තස්මා අභිධම්මෙ සතිපි ද්වීහි නාමලාභෙ පච්චනීකතො නාමවවත්ථානකරං ගහිතන්ති සගුණාරම්මණෙහි සුඤ්ඤතාප්පණිහිතමග්ගා නාමං න ලභන්තීති ආහ। අථ වා <b>න පන ලභන්තී</b>ති අඤ්ඤනිරපෙක්ඛෙහි සගුණාරම්මණෙහි න ලභන්ති। <b>කිං කාරණා</b>? අභිධම්මෙ සරසපච්චනීකෙහි සහිතෙහි නාමලාභාති අත්ථො। පච්චනීකඤ්හි වවත්ථානකරං අනපෙක්ඛිත්වා කෙවලස්ස සරසස්ස නාමහෙතුභාවො අභිධම්මෙ නත්ථි අවවත්ථානාපත්තිතො। තස්මා අත්තාභිනිවෙසපණිධිපටිපක්ඛවිපස්සනානුලොමා මග්ගා සතිපි සරසන්තරෙ පච්චනීකසහිතෙන සරසෙන නාමං ලභන්ති। අනිමිත්තමග්ගස්ස පන විපස්සනා නිමිත්තපටිපක්ඛා න හොති සයං නිමිත්තග්ගහණතො නිමිත්තග්ගහණානිවාරණාති තදනුලොමමග්ගොපි න නිමිත්තස්ස පටිපක්ඛො। යදි සියා, නිමිත්තගතවිපස්සනායපි පටිපක්ඛො සියාති। තස්මා විජ්ජමානොපි සරසො වවත්ථානකරපච්චනීකාභාවා අභිධම්මෙ අනිමිත්තන්ති නාමදායකො න ගහිතො। අනිච්චානුපස්සනානුලොමො පන මග්ගො සුද්ධිකපටිපදානයෙයෙව සඞ්ගහිතොති දට්ඨබ්බො। තස්මා එව ච සො නයො වුත්තොති। <b>එව</b>න්ති යං <pb M=.115/> වක්ඛති “අනිච්චතො වුට්ඨහන්තස්ස මග්ගො අනිමිත්තො හොතී”ති (ධ॰ ස॰ අට්ඨ॰ 350), එවං ආහරිත්වා අට්ඨකථාචරියෙහි සො අනිමිත්තමග්ගො දීපිතොති අත්ථො।
bod:<b>වුට්ඨාන…පෙ॰… කිමාරම්මණා</b>ති අනිච්චාදිතො වුට්ඨහන්තස්ස වුට්ඨානගාමිනියා ලක්ඛණාරම්මණත්තෙ සති සඞ්ඛාරෙහි වුට්ඨානං න සියා, සඞ්ඛාරාරම්මණත්තෙ ච ලක්ඛණපටිවෙධොති මඤ්ඤමානො <pb V=.111/> පුච්ඡති। “අනිච්ච”න්තිආදිනා සඞ්ඛාරෙසු පවත්තමානෙන ඤාණෙන ලක්ඛණානිපි පටිවිද්ධානි හොන්ති තදාකාරසඞ්ඛාරගහණතොති ආහ <b>“ලක්ඛණාරම්මණා”</b>ති। සඞ්ඛාරාරම්මණා එව යථාවුත්තාධිප්පායෙන “ලක්ඛණාරම්මණා”ති වුත්තාති දස්සෙන්තො <b>“ලක්ඛණං නාමා”</b>තිආදිමාහ। අනිච්චතා දුක්ඛතා අනත්තතාති හි විසුං ගය්හමානං ලක්ඛණං <b>පඤ්ඤත්තිගතිකං</b> පරමත්ථතො අවිජ්ජමානං, අවිජ්ජමානත්තා එව පරිත්තාදිවසෙන <b>නවත්තබ්බධම්මභූතං</b>। තස්මා විසුං ගහෙතබ්බස්ස ලක්ඛණස්ස පරමත්ථතො අභාවා “අනිච්චං දුක්ඛමනත්තා”ති සඞ්ඛාරෙ සභාවතො සල්ලක්ඛෙන්තොව ලක්ඛණානි සල්ලක්ඛෙති නාමාති ආහ <b>“යො පන අනිච්චං දුක්ඛමනත්තාති තීණි ලක්ඛණානි සල්ලක්ඛෙතී”</b>ති। යස්මා ච <b>අනිච්ච</b>න්තිආදිනා සඞ්ඛාරාව දිස්සමානා, තස්මා තෙ කණ්ඨෙ බද්ධකුණපං විය පටිනිස්සජ්ජනීයා හොන්ති।
tit:ලොකුත්තරකුසලං
sub:පකිණ්ණකකථාවණ්ණනා
bod:<b>තත්රා</b>ති ලොකුත්තරජ්ඣානෙ। <b>අජ්ඣත්තඤ්චා</b>ති උපඩ්ඪගාථාය අභිනිවිසිතබ්බං වුට්ඨාතබ්බං විපස්සනාභූමිං පඤ්චධා උද්දිසති। සත්තඅට්ඨාදීනි අඞ්ගානි <b>සත්තට්ඨඞ්ගානී</b>ති ආදිසද්දස්ස ලොපො දට්ඨබ්බො। <b>නිමිත්ත</b>න්ති යතො වුට්ඨානං, තානි නිමිත්තපවත්තානි නිමිත්තවචනෙනෙව උද්දිසති। <b>සඞ්ඛාරුපෙක්ඛාඤාණමෙව අරියමග්ගස්ස බොජ්ඣඞ්ගාදිවිසෙසං නියමෙති</b>। කස්මා? තතො තතො දුතියාදිපාදකජ්ඣානතො උප්පන්නස්ස සසඞ්ඛාරුපෙක්ඛාඤාණස්ස පාදකජ්ඣානාතික්කන්තානං අඞ්ගානං අසමාපජ්ජිතුකාමතාවිරාගභාවනාභාවතො ඉතරස්ස ච අතබ්භාවතො। <b>තෙසම්පි වාදෙසු…පෙ॰… විපස්සනාව නියමෙතීති වෙදිතබ්බා</b>। කස්මා? විපස්සනානියමෙනෙව හි පඨමත්ථෙරවාදෙපි අපාදකපඨමජ්ඣානපාදකමග්ගා පඨමජ්ඣානිකාව හොන්ති, ඉතරෙ ච පාදකජ්ඣානවිපස්සනානියමෙහි තංතංඣානිකා। එවං සෙසවාදෙසුපි විපස්සනානියමො යථාසම්භවං යොජෙතබ්බො।
bod:<b>පකිණ්ණකසඞ්ඛාරෙ</b>ති <pb M=.116/> පාදකජ්ඣානතො අඤ්ඤසඞ්ඛාරෙ। තෙන පාදකජ්ඣානසඞ්ඛාරෙසු සම්මසිතෙසු වත්තබ්බමෙව නත්ථීති දස්සෙති। <b>තත්රාපී</b>ති දුතියත්ථෙරවාදෙපි। තංතංඣානිකතා තංතංසම්මසිතසඞ්ඛාරවිපස්සනානියමෙහි හොති। තත්රාපි හි විපස්සනා තංතංවිරාගාවිරාගභාවනාභාවෙන සොමනස්සසහගතා <pb V=.112/> උපෙක්ඛාසහගතා ච හුත්වා ඣානඞ්ගාදිනියමං මග්ගස්ස කරොතීති එවං <b>විපස්සනානියමො වුත්තනයෙනෙව වෙදිතබ්බො</b>।
bod:<b>ත</b>න්ති තංතංඣානසදිසභවනං। <b>ස්වායමත්ථො</b> පාදකජ්ඣානසම්මසිතජ්ඣානුපනිස්සයෙහි විනා අජ්ඣාසයමත්තෙන අසිජ්ඣනා උපනිස්සයෙන විනා සඞ්කප්පමත්තෙන සකදාගාමිඵලාදීනං අසිජ්ඣනදීපකෙන <b>නන්දකොවාදෙන</b> (ම॰ නි॰ 3.398 ආදයො) දීපෙතබ්බො। තත්ථ හි සොතාපන්නායපි පරිපුණ්ණසඞ්කප්පභාවං වදන්තෙන භගවතා යස්ස යස්ස උපනිස්සයො අත්ථි, තස්ස තස්සෙව අජ්ඣාසයො නියාමකො, නාඤ්ඤස්සාති තෙන තෙන පරිපුණ්ණසඞ්කප්පතා හොති, න තතො පරං සඞ්කප්පසබ්භාවෙපි අසිජ්ඣනතොති අයමත්ථො දීපිතො හොති। එවමිධාපි යස්ස යස්ස දුතියාදිඣානිකස්ස මග්ගස්ස යථාවුත්තො උපනිස්සයො අත්ථි, තස්ස තස්සෙව අජ්ඣාසයො නියාමකො, නාඤ්ඤස්ස සතිපි තස්මිං අසිජ්ඣනතො। ඉමස්මිං පන වාදෙ පාදකසම්මසිතජ්ඣානුපනිස්සයසබ්භාවෙ අජ්ඣාසයො එකන්තෙන හොති, තංතංඵලූපනිස්සයසබ්භාවෙ තංතංසඞ්කප්පො වියාති තදභාවාභාවතො අජ්ඣාසයො නියමෙතීති වුත්තං।
bod:<b>යස්මිං පන පාදකජ්ඣානං නත්ථී</b>ති චතුත්ථජ්ඣානිකවජ්ජානං පාදකානි ලොකියජ්ඣානානි සන්ධාය වුත්තං। අප්පනාප්පත්ති ච ඔළාරිකඞ්ගාතික්කමනුපනිස්සයාභාවෙ පඤ්චහි අඞ්ගෙහි විනා න හොතීති <b>“සොමනස්සසහගතමග්ගො හොතී”</b>ති ආහ। <b>උපෙක්ඛාසහගතමග්ගො</b>ති එතෙන චතුත්ථජ්ඣානිකතාපි සමානා අනුසයසමුග්ඝාටනසමත්ථස්ස න සඞ්ඛාරාවසෙසතාති දස්සෙති। <b>තෙ ච වාදා න විරුජ්ඣන්ති</b> අජ්ඣාසයවසෙන පඤ්චමජ්ඣානිකතාය පඨමාදිජ්ඣානිකතාය ච සම්භවතොති අධිප්පායො। අජ්ඣාසයො ච සාත්ථකො හොති, අඤ්ඤථා පාදකසම්මසිතජ්ඣානෙහෙව නියමස්ස සිද්ධත්තා අජ්ඣාසයො නියාමකො වුච්චමානො නිරත්ථකො සියාති। <b>ඉධ පන</b> අට්ඨසාලිනියා නියාමනෙ එකන්තිකං විපස්සනාසඞ්ඛාතං <b>අත්ථමෙව</b> උද්ධරිත්වා “තෙසම්පි වාදෙසු අයං…පෙ॰… විපස්සනාව නියමෙතී”ති වදන්තෙන <pb M=.117/> තයොපෙතෙ වාදෙ විපස්සනාව නියමෙතීති දස්සිතං। තංතංවාදානඤ්හි විපස්සනාසහිතානමෙව සිද්ධි, නාඤ්ඤථාති දස්සිතන්ති।
bod:<b>පවෙධතී</b>ති ගොත්රභුස්ස පච්චයො භවිතුං න සක්කොතීති අත්ථො। යදි පඤ්චමචිත්තක්ඛණෙ ජවනං පතිතං නාම හොති, කථං තදා ගොත්රභු තදනන්තරඤ්ච මග්ගො ජවනස්ස පතිතක්ඛණෙ උප්පජ්ජතීති? අපුබ්බස්ස ජවනන්තරස්ස පතිතතාභාවතො। තදෙව හි ජවනං අනෙකක්ඛත්තුං පවත්තමානං <pb V=.113/> පතිතං සියාති, ගොත්රභු පන ආරම්මණන්තරෙ උප්පන්නං අපුබ්බං ජවනං, තථා මග්ගො භූමන්තරතො චාති। නනු ච සත්තමජවනචෙතනාය බලවතාය උපපජ්ජවෙදනීයභාවො හොති ආනන්තරියතාපීති, තත්ථායං අධිප්පායො සියා “පටිසන්ධියා අනන්තරපච්චයභාවිනො විපාකසන්තානස්ස අනන්තරපච්චයභාවෙන අන්තිමජවනචෙතනාය සුසඞ්ඛතත්තා සා සත්තමජවනචෙතනා උපපජ්ජවෙදනීයා ආනන්තරිකා ච හොති, න අපතිතජවනචෙතනා විය බලවතායා”ති।
bod:<b>පුන අනුලොමං තං අනුබන්ධෙය්යා</b>ති ගොත්රභුස්ස හි සඞ්ඛාරාරම්මණත්තෙ සති තදපි අනුලොමමෙවාති පුරිමඅනුලොමං විය තං තදපි අඤ්ඤං අනුලොමං අනුබන්ධෙය්ය, න මග්ගොති මග්ගවුට්ඨානමෙව ච න භවෙය්ය අත්තනො සදිසාලම්බනස්ස ආවජ්ජනට්ඨානියස්ස පච්චයස්ස අලාභා। අප්පහීනභාවෙන පඤ්චසු උපාදානක්ඛන්ධෙසු අනුසයිතා කිලෙසා සා භූමි එතෙහි ලද්ධාති කත්වා <b>භූමිලද්ධා</b>। වට්ටං සිනොන්ති බන්ධන්තීති කත්වා <b>වට්ටසෙතූ</b> ච, තෙසං <b>සමුග්ඝාතකරණ</b>න්තිපි එතදෙවස්ස ලොභක්ඛන්ධාදිපදාලනං වුච්චති। <b>ත</b>න්ති පවත්තං। <b>එකං භව</b>න්ති අනාගාමිනො අනෙකක්ඛත්තුඤ්ච තත්ථෙව උපපජ්ජන්තස්ස හෙට්ඨා අනාගමනවසෙන එකො භවොති ගහෙත්වා වුත්තං।
bod:<b>ඉමස්ස පනත්ථස්සා</b>ති යථාවුත්තස්ස උපාදින්නකපවත්තතො වුට්ඨානස්ස। අපායෙසු සත්තමභවතො උද්ධං සුගතියඤ්ච විපාකදායකස්ස අභිසඞ්ඛාරවිඤ්ඤාණස්ස පච්චයඝාතො සොතාපත්තිමග්ගඤාණෙන අභිසඞ්ඛාරවිඤ්ඤාණස්ස නිරොධො දට්ඨබ්බො। <b>ද්වීසු භවෙසූ</b>ති අනාගාමිමග්ගෙ අභාවිතෙ සකදාගාමිස්ස කාමධාතුයං යෙ ද්වෙ භවා උප්පජ්ජෙය්යුං, තෙසූති අත්ථො। <b>චලතී</b>ති එතෙන චලනසභාවමෙව දස්සෙති, න අචලනාභාවං, තස්මා අචලනං දස්සෙත්වා පුන චලනං දස්සෙතුං <b>“තථාගතස්ස හී”</b>තිආදිමාහ। යෙපි වා කත්ථචි චත්තාරොපි මග්ගෙ සමානපටිපදෙ දිස්වා සභාවතො අචලනමෙව <pb M=.118/> ගණ්හෙය්යුං, තෙසං තංගහණනිවාරණත්ථං “චලතී”ති වුත්තං, න චලනාවධාරණත්ථන්ති යුත්තං උභයදස්සනං। අථ වා යදිපි කෙසඤ්චි චත්තාරොපි මග්ගා සමානපටිපදා, තථාපි කිලෙසින්ද්රියෙහි සිජ්ඣමානා පටිපදා තෙසං වසෙන චලනපකතිකා එවාති “චලති”ච්චෙව වුත්තං, න “න චලතී”ති।
cen:ලොකුත්තරකුසලපකිණ්ණකකථාවණ්ණනා නිට්ඨිතා।
sub:පඨමමග්ගවීසතිමහානයවණ්ණනා
bod:357:යස්ස <pb V=.114/> පුබ්බභාගෙ “මග්ගං භාවෙමී”ති අජ්ඣාසයො පවත්තො, සො මග්ගං භාවෙති। එවං සබ්බත්ථ අජ්ඣාසයවිසෙසෙන තංතංභාවනාවිසෙසො දට්ඨබ්බො।
bod:358:<b>ඡන්දාධිපතෙය්ය</b>න්තිආදීසු එකචිත්තක්ඛණෙ වත්තමානෙසු ධම්මෙසු කථං ඡන්දස්ස තංසහජාතස්ස අධිපතිභාවො වීරියාදීනඤ්චාති? උපනිස්සයවසෙන। යස්ස හි සචෙ ඡන්දවතො කුසලං නිප්ඵජ්ජති, “අහං නිප්ඵාදෙස්සාමී”ති පවත්තමානස්ස කුසලං නිප්ඵන්නං, තස්ස තංසහජාතො ඡන්දො තෙන පුරිමුපනිස්සයෙන විසිට්ඨො සහජාතධම්මෙ අත්තනො වසෙ වත්තෙති। තස්මිඤ්ච පවත්තමානෙ තෙ පවත්තන්ති, නිවත්තමානෙ නිවත්තන්ති, තදනුරූපබලා ච හොන්ති රාජපුරිසා වියාති। එවං වීරියාදීසු। සෙසධම්මානං පන කත්ථචි වුත්තප්පකාරප්පවත්තිසබ්භාවෙපි අතංසභාවත්තා අධිපතිභාවො නත්ථීති දට්ඨබ්බො।
sub:දුතියමග්ගවණ්ණනා
bod:361:ආ-කාරස්ස රස්සත්තං කත්වා අඤ්ඤින්ද්රියං වුත්තං, ආ-කාරො ච ධම්මමරියාදත්ථො।
sub:තතියචතුත්ථමග්ගවණ්ණනා
bod:362:<b>මග්ගඞ්ගානි න පූරෙන්ති</b> අකිච්චකත්තා සම්මාදිට්ඨියාති අධිප්පායො। මාරෙන්තො ගච්ඡතීති හි මග්ගො, න චෙතාය මාරෙතබ්බං අත්ථීති। මානස්ස දිට්ඨිසදිසා <pb M=.119/> පවත්ති අහමස්මීති පවත්තමානස්ස දිට්ඨිට්ඨානෙ ඨානං। <b>ආලොකස්සෙව පවත්තිකාලො වියා</b>ති චිරප්පවත්තිං සන්ධායාහ। එකදෙසසාමඤ්ඤෙන හි යථාධිප්පෙතෙන උපමා හොතීති। <b>ඛාරෙ වා</b>ති කට්ඨාදීනං ඛාරච්ඡාරිකායං। <b>සම්මද්දිත්වා</b>ති කිලෙදෙත්වා। <b>ඡන්දො</b>ති තණ්හා। <b>අනුසයො</b>ති තණ්හා මානානුසයො ච। එතස්මිඤ්ච සුත්තෙ අසමූහතස්ස ගන්ධස්ස සමුග්ඝාටනං විය අසමූහතමානාදිසමුග්ඝාතං දස්සෙන්තෙන අඤ්ඤමඤ්ඤෙ කිලෙසෙ පජහතීති දස්සිතන්ති ආනීතං, න යථාවුත්තනයෙන උපමාය වුත්තත්තාති දට්ඨබ්බං। නිරන්තරං පවත්තමානෙ චිත්තෙ තස්ස සංකිලෙසවොදානකරා සාවජ්ජානවජ්ජා චෙතසිකා උප්පජ්ජමානා තස්සඞ්ගභූතා අවයවා විය හොන්තීති <b>“චිත්තඞ්ගවසෙනා”</b>ති වුත්තං।
cen:ලොකුත්තරකුසලවණ්ණනා නිට්ඨිතා।
cen:කුසලකථාවණ්ණනා නිට්ඨිතා।
tit:අකුසලපදං
sub:ධම්මුද්දෙසවාරො
sub:පඨමචිත්තකථාවණ්ණනා
bod:365:කුසලෙ <pb V=.115/> වුත්තනයං අනුගන්ත්වා යථානුරූපං වෙදිතබ්බතාය <b>“වුත්තනයෙනා”</b>ති ආහ। <b>ගන්තබ්බාභාවතො</b>ති බුජ්ඣිතබ්බාභාවතො। <b>දිට්ඨියා ගතමත්ත</b>න්ති දිට්ඨියා ගතිමත්තං ගහණමත්තං। ආසන්නකාරණත්තා අයොනිසොමනසිකාරස්ස විසුං ගහණං එකන්තකාරණත්තා ච। <b>සතිසංවරො</b>ති ඉධ සීතාදීහි ඵුට්ඨස්ස අප්පමජ්ජනං ඛමනං දට්ඨබ්බං। <b>පහානසංවරො</b>ති වීරියසංවරො।
bod:<b>අස්සාදදස්සන</b>න්ති අස්සාදදිට්ඨි। ඵලට්ඨෙන පච්චුපට්ඨානෙන <b>අසම්මාපටිපත්තිපච්චුපට්ඨානොමොහො,</b> සම්මාපටිපත්තිපටිපක්ඛභාවග්ගහණාකාරො වා। සබ්බස්ස ලොභස්ස අභිජ්ඣාභාවෙ සතිපි විසෙසයුත්තාය අභිජ්ඣාය කම්මපථප්පත්තාය ඉධුප්පජ්ජමානාය ලක්ඛණාදිං දස්සෙතුං <b>“සා පරසම්පත්තීන”</b>න්තිආදිමාහ। අත්තනො පරිණාමනස්ස පුරෙචාරිකා තණ්හාභිරති <b>අභිරති</b>।
bod:<b>අනුපපරික්ඛා</b> <pb M=.120/> මොහො। මොහවසෙන හි දිට්ඨිවසෙන වා අවත්ථුස්මිං සානුනයො අධිමොක්ඛො උප්පජ්ජතීති। <b>අසතියචිත්තෙ</b>ති අහිරිකාදීහි ආරක්ඛරහිතචිත්තෙ। <b>සතිරහිතත්තා සතිපටිපක්ඛත්තා චා</b>ති එතෙන සතිරහිතා සතිපටිපක්ඛා ච අකුසලා ඛන්ධා එව මිච්ඡාසතීති දස්සෙති। තෙ පන උපනාහාදිප්පවත්තියං චිරකතාදිසල්ලක්ඛණෙ පටුසඤ්ඤාසම්පයුත්තා දට්ඨබ්බා। <b>සදරථාදිභාවො</b> අවිසෙසෙන කිලෙසසම්පයොගතො වුත්තො ලහුතාදිඑකන්තපටිපක්ඛානං ථිනමිද්ධාදීනං කෙසඤ්චි ඉධ අභාවා। <b>අවූපසමො</b>ති අසන්නිසින්නසබ්භාවමාහ। <b>අනවට්ඨානරස</b>න්ති චලනකිච්චං। <b>චෙතසො අවූපසමෙ</b>ති නිප්ඵාදෙතබ්බෙ පයොජනෙ භුම්මං, අවූපසමපච්චයභූතං ආරම්මණං වා “අවූපසමො”ති වුත්තං।
cen:ධම්මුද්දෙසවාරකථාවණ්ණනා නිට්ඨිතා।
sub:නිද්දෙසවාරකථාවණ්ණනා
bod:377:<b>සහජාතධම්මෙසු</b> <pb V=.116/> <b>අකම්පනං</b> න කොසජ්ජෙසු අකම්පනං විය තප්පටිපක්ඛභාවතො දට්ඨබ්බං, තංතංපාපකිරියාය උස්සහනවසෙන පන ථිරතා තත්ථ අකම්පනං।
bod:381:<b>දිට්ඨියා විරූපං ඵන්දිත</b>න්ති තථා තථා සස්සතාදිවසෙන පවත්තා දිට්ඨි එව වුච්චති। <b>තරන්තී</b>ති තිත්ථෙ විය පිලවන්ති। <b>විපරියෙසතො</b>ති වත්ථුස්ස විපරීතතො।
bod:390:සභාවපටිච්ඡාදනවසෙන පකතිඅත්තාදිඅසන්තගහණස්ස අනිච්චාදීනං නිච්චාදිවිසමගහණස්ස ච සඤ්ඤාදිවිපරියෙසස්ස නිස්සයත්තා <b>“අසන්තං අසමඤ්ච බුජ්ඣතී”</b>ති වුත්තං।
sub:දුතියචිත්තවණ්ණනා
bod:399:<b>කිඤ්චාපි…පෙ॰… පරාමසන්තස්ස උප්පජ්ජතී</b>ති පුරිමචිත්තෙන අවිසෙසං දස්සෙති। අනුස්සාහනාවසීදනභාවෙන සංහතභාවො <b>ථිනං</b>।
sub:තතියචිත්තවණ්ණනා
bod:400:<b>ඉධ මානෙන සද්ධිං පඤ්ච අපණ්ණකඞ්ගානී</b>ති අවිරජ්ඣනකඞ්ගානි උප්පත්තිඅරහඞ්ගානි හොන්තීති අත්ථො දට්ඨබ්බො। මානස්ස අනියතත්තා න නියතයෙවාපනකාති <pb M=.121/>। පට්ඨානෙ හි “සංයොජනං ධම්මං පටිච්ච සංයොජනො ධම්මො උප්පජ්ජති හෙතුපච්චයා”ති (පට්ඨා॰ 3.4.1) එත්ථ “චතුක්ඛත්තුං කාමරාගෙන තික්ඛත්තුං පටිඝෙන ච මානො විචිකිච්ඡා භවරාගො තයොපෙතෙ සකදාගාමිනො සංයොජනානං සංයොජනෙහි දසවිධා යොජනා”ති දස්සිතාය දසවිධාය යොජනාය “කාමරාගසංයොජනං පටිච්ච මානසංයොජනං අවිජ්ජාසංයොජන”න්ති වත්වා “කාමරාගසංයොජනං පටිච්ච අවිජ්ජාසංයොජන”න්ති “මානසංයොජනං පටිච්ච භවරාගසංයොජනං අවිජ්ජාසංයොජන”න්ති ච වත්වා “භවරාගසංයොජනං පටිච්ච අවිජ්ජාසංයොජන”න්ති වුත්තාහි යොජනාහි මානස්ස අනියතභාවො පකාසිතො, තථා කිලෙසදුකෙපි। ඉධ ච වක්ඛති “දසවිධා සංයොජනානං යොජනා, තථා දසවිධා කිලෙසාන”න්ති ච। උන්නමනවසෙනෙව <b>සම්පග්ගහරසො</b> <pb V=.117/>, න වීරියං විය තංතංකිච්චසාධනෙ අබ්භුස්සාහනවසෙන। ඔමානස්සපි අත්තානං අවංකත්වා ගහණං සම්පග්ගහොති දට්ඨබ්බො।
sub:චතුත්ථචිත්තවණ්ණනා
bod:402:පරිහරණත්ථං වික්ඛිත්තා හුත්වා උස්සාහං ජනෙන්තා <b>“පරිහරණත්ථං සඋස්සාහා”</b>ති වුත්තා, තෙසං।
sub:නවමචිත්තවණ්ණනා
bod:413:විසප්පනඅනිට්ඨරූපසමුට්ඨානවසෙන අත්තනො පවත්තිආකාරවසෙන ච <b>විසප්පනරසො</b>। දොසො උපයොගඵලෙසු අනිට්ඨත්තා විසසංසට්ඨපූතිමුත්තං විය දට්ඨබ්බො। <b>අනභිරතිරසා</b>ති එවංපකාරෙසු පටික්ඛෙපෙන රසවචනෙසු තංතංපටිපක්ඛකිච්චගහණං දට්ඨබ්බං। කටුකාකාරගති <b>කටුකඤ්චුකතා, අත්තසම්පත්ති</b> ආවාසාදි, පරායත්තතාය <b>දාසබ්යං විය දට්ඨබ්බං</b>। යථා හි දාසබ්යෙ සති දාසො පරායත්තො හොති, එවං කුක්කුච්චෙ සති තංසමඞ්ගී। න හි සො අත්තනො ධම්මතාය පවත්තිතුං සක්කොති කුසලෙති। අථ වා කතාකතාකුසලකුසලානුසොචනෙ ආයත්තතාය තදුභයවසෙන කුක්කුච්චෙන තංසමඞ්ගී හොතීති දාසබ්යං විය තං හොති।
bod:418:<b>විරුද්ධාකාරො</b>ති <pb M=.122/> විරුද්ධස්ස පුග්ගලස්ස, චිත්තස්ස වා ආකාරො විරුද්ධභාවො। තෙන විරුජ්ඣනං විරොධොති දස්සෙති। <b>වචන</b>න්ති එතං නිදස්සනමත්තං දට්ඨබ්බං। සබ්බමෙව හි කිච්චං එතෙන කරියමානං සුරොපිතං සුජනිතං න හොතීති। රොපසද්දවචනත්ථමෙව කෙචි වණ්ණෙන්ති। <b>තං අප්පමාණ</b>න්ති කොධස්ස තථාපවත්තනසභාවාභාවා අඤ්ඤෙන කෙනචි කාරණෙන පරිපුණ්ණතා සියාති සන්ධාය වුත්තං।
sub:එකාදසමචිත්තවණ්ණනා
bod:422:<b>විගතා චිකිච්ඡා</b>ති චිකිච්ඡිතුං දුක්කරතාය වුත්තං, න සබ්බථා චිකිච්ඡාභාවා විචිකිච්ඡායාති තදත්ථං දස්සෙති।
bod:424:නිච්ඡයාභාවා <pb V=.118/> අසණ්ඨහනතො චෙතසො පවත්තිපච්චයමත්තතාය <b>“පවත්තිට්ඨිතිමත්ත”</b>න්ති වුත්තං।
bod:425:එකං ආකාරං ගන්තුං අසමත්ථතාය අත්තනො ආමුඛං සප්පනතො <b>ඔසක්කති</b>।
sub:ද්වාදසමචිත්තවණ්ණනා
bod:429:උද්ධච්චං අත්තනො ගහිතාකාරෙ එව ඨත්වා භමතීති <b>එකාරම්මණස්මිංයෙව විප්ඵන්දනං</b> හොති। විචිකිච්ඡා පන යදිපි රූපාදීසු එකස්මිඤ්ඤෙවාරම්මණෙ උප්පජ්ජති, තථාපි “එවං නු ඛො, ඉදං නු ඛො”ති උප්පජ්ජමානා “නනු ඛො, අඤ්ඤං නු ඛො”ති අඤ්ඤං ගහෙතබ්බාකාරං අපෙක්ඛතීති <b>නානාරම්මණෙ</b> චලනං හොති।
bod:<b>“එවංසම්පදමිදං වෙදිතබ්බ”</b>න්ති එත්තාවතා ඉමස්මිං චිත්තද්වයෙ වුත්තපකිණ්ණකං දස්සෙත්වා ද්වාදසසු දස්සෙතුං <b>“සබ්බෙසුපී”</b>තිආදිමාහ। කුසලෙසුපි ආරම්මණාධිපතිං අනුද්ධරිත්වා සහජාතාධිපතිනො එව උද්ධටත්තා ඉධාපි සො එව උද්ධරිතබ්බො සියාති <b>“සහජාතාධිපති ලබ්භමානොපි න උද්ධටො”</b>ති වුත්තං නාරම්මණාධිපතිනො අලබ්භමානත්තා। සොපි හි අට්ඨසු ලොභසහගතෙසු ලබ්භතීති। <b>සෙසොපී</b>ති වීමංසතො අඤ්ඤොපි සහජාතාධිපති නත්ථි, යො උද්ධරිතබ්බො සියා। ආරම්මණාධිපතිම්හි වත්තබ්බමෙව නත්ථි। <b>කඤ්චි ධම්ම</b>න්ති ඡන්දාදීසු එකම්පි සහජාතං। කුසලත්තිකෙ තාව පටිච්චවාරාදීසු “න හෙතුපච්චයා අධිපතිපච්චයා”ති එකස්සපි පඤ්හස්ස <pb M=.123/> අනුද්ධටත්තා පට්ඨානෙ පටිසිද්ධතා වෙදිතබ්බා। අඤ්ඤථා හි “අකුසලං ධම්මං පටිච්ච අකුසලො ධම්මො උප්පජ්ජති න හෙතුපච්චයා අධිපතිපච්චයා”ති (පට්ඨා॰ 1.1.86) එතස්ස වසෙන “එක”න්ති වත්තබ්බං සියා।
bod:<b>දස්සනෙන පහාතබ්බාභාවතො</b>ති දස්සනෙන පහාතබ්බස්ස අභාවතො, දස්සනෙන පහාතබ්බෙසු වා අභාවතො। එතෙන පටිසන්ධිඅනාකඩ්ඪනතො දස්සනෙන පහාතබ්බෙසු අනාගමනන්ති තත්ථ අනාගමනෙන පටිසන්ධිඅනාකඩ්ඪනං සාධෙති। අනාකඩ්ඪනතො අනාගමනං පන සාධෙතුං <b>“තෙසු හී”</b>තිආදිමාහ। එත්ථෙව පටිසන්ධිදානං භවෙය්ය। තථා ච සති දස්සනෙන පහාතබ්බං සියා අපායගමනීයස්ස දස්සනෙන <pb V=.119/> පහාතබ්බභාවතො। න චෙතං දස්සනෙන පහාතබ්බං සියා, තස්මා දස්සනෙන පහාතබ්බවිභඞ්ගෙ නාගතන්ති අධිප්පායො।
bod:කථං පනෙතං ඤායති “පටිසන්ධිඅනාකඩ්ඪනතො දස්සනෙන පහාතබ්බෙසු අනාගමන”න්ති? දස්සනෙන පහාතබ්බානඤ්ඤෙව නානාක්ඛණිකකම්මපච්චයභාවස්ස වුත්තත්තා। දුවිධා හි අකුසලා දස්සනෙන පහාතබ්බා භාවනාය පහාතබ්බාති। තත්ථ භාවනාය පහාතබ්බචෙතනානං නානාක්ඛණිකකම්මපච්චයභාවො න වුත්තො, ඉතරාසඤ්ඤෙව වුත්තො। “භාවනාය පහාතබ්බො ධම්මො නෙව දස්සනෙන න භාවනාය පහාතබ්බස්ස ධම්මස්ස කම්මපච්චයෙන පච්චයො”ති එත්ථ හි සහජාතමෙව විභත්තං, න නානාක්ඛණිකන්ති। තථා පච්චනීයෙපි “භාවනාය පහාතබ්බො ධම්මො නෙව දස්සනෙන න භාවනාය පහාතබ්බස්ස ධම්මස්ස ආරම්මණපච්චයෙන පච්චයො…පෙ॰… සහජාතපච්චයෙන…පෙ॰… උපනිස්සයපච්චයෙන…පෙ॰…। පච්ඡාජාතපච්චයෙන පච්චයො”ති එත්තකමෙව වුත්තං, න වුත්තං “කම්මපච්චයෙන පච්චයො”ති। ඉතරත්ථ ච වුත්තං। උද්ධච්චසහගතා ච චෙතනා භාවනාය පහාතබ්බෙසු එව ආගතාති නානාක්ඛණිකකම්මපච්චයො න සියාති। යදි සියා, භාවනාය පහාතබ්බචෙතනාය ච නානාක්ඛණිකකම්මපච්චයභාවො වුච්චෙය්ය, න තු වුත්තො। තස්මා උද්ධච්චසහගතා නානාක්ඛණිකකම්මපච්චයභාවෙ සති දස්සනෙන පහාතබ්බෙසු වත්තබ්බා සියා, තදභාවා න වුත්තාති। පටිසන්ධිඅනාකඩ්ඪනතො තත්ථ අනාගතාති අයමෙත්ථාධිප්පායො। නානාක්ඛණිකකම්මපච්චයාවචනෙන පන භාවනාය පහාතබ්බානං පවත්තිවිපාකතා පටික්ඛිත්තා। පවත්තිවිපාකස්සපි හි නානාක්ඛණිකකම්මපච්චයතා න සක්කා නිවාරෙතුං। වුත්තඤ්ච <pb M=.124/> “සුඛාය වෙදනාය සම්පයුත්තො ධම්මො දුක්ඛාය වෙදනාය සම්පයුත්තස්ස ධම්මස්ස කම්මපච්චයෙන පච්චයො, නානාක්ඛණිකා”තිආදි (පට්ඨා॰ 1.3.56-57)। යදි භාවනාය පහාතබ්බානං විපාකදානං නත්ථි, කථං තෙ විපාකධම්මධම්මා හොන්තීති? අභිඤ්ඤාචිත්තාදීනං විය විපාකාරහසභාවත්තා। යං පන වුත්තං “යස්මිං සමයෙ අකුසලං චිත්තං උප්පන්නං හොති උපෙක්ඛාසහගතං උද්ධච්චසම්පයුත්තං…පෙ॰… අවික්ඛෙපො හොති, ඉමෙසු ධම්මෙසු ඤාණං ධම්මපටිසම්භිදා, තෙසං විපාකෙ ඤාණං අත්ථපටිසම්භිදා”ති (විභ॰ 730-731) ඉදම්පි තෙසං විපාකාරහතඤ්ඤෙව සන්ධාය වුත්තං සියා। ඉදං පන ඨානං සුට්ඨු විචාරෙතබ්බං। අත්ථි හි එත්ථ වචනොකාසො। න හි විපාකෙති වචනං විපාකධම්මවචනං විය විපාකාරහතං වදතීති।
cen:අකුසලපදවණ්ණනා නිට්ඨිතා।
sub:අබ්යාකතපදං
sub:අහෙතුකකුසලවිපාකවණ්ණනා
bod:431:<b>තෙසු</b> <pb V=.120/> <b>විපාකාබ්යාකත</b>න්තිආදීනං “භාජෙත්වා දස්සෙතුං කතමෙ ධම්මා අබ්යාකතාතිආදි ආරද්ධ”න්ති එතෙන සම්බන්ධො। <b>තස්සාපී</b>ති එතස්ස “උප්පත්තිං දීපෙතුං කාමා…පෙ॰… ආදි වුත්ත”න්ති එතෙන සම්බන්ධො। <b>උපචිතත්තා</b>ති යථා අඤ්ඤස්ස විපාකං පටිබාහිත්වා අත්තනො විපාකාභිමුඛං හොති තථා වඩ්ඪිතත්තා। රූපාදීනං පච්චයානං අඤ්ඤවිඤ්ඤාණසාධාරණත්තා අසාධාරණෙන වත්ථුනා චක්ඛුවිඤ්ඤාණං සොතවිඤ්ඤාණන්ති නාමං උද්ධටං। චක්ඛාදීනං තික්ඛමන්දභාවෙ විඤ්ඤාණානං තික්ඛමන්දභාවා විසෙසපච්චයත්තා ච।
bod:චක්ඛුසන්නිස්සිතඤ්ච තං රූපවිජානනඤ්චාති <b>චක්ඛුසන්නිස්සිතරූපවිජානනං</b>। එවංලක්ඛණං චක්ඛුවිඤ්ඤාණං। තත්ථ චක්ඛුසන්නිස්සිතවචනෙන රූපාරම්මණං අඤ්ඤවිඤ්ඤාණං පටික්ඛිපති। රූපවිජානනවචනෙන චක්ඛුනිස්සයෙ ඵස්සාදයො නිවත්තෙති। චක්ඛුරූපවචනෙහි ච නිස්සයතො ආරම්මණතො ච විජානනං විභාවෙති। රූපමත්තස්ස ආරම්මණස්ස ගහණං කිච්චමෙතස්සාති <b>රූපමත්තාරම්මණරසං। ඣානඞ්ගවසෙනා</b>ති ඉදං ද්විපඤ්චවිඤ්ඤාණවජ්ජෙසු විජ්ජමානානං උපෙක්ඛාසුඛදුක්ඛෙකග්ගතානං ඣානඞ්ගිකත්තා ඉධාපි තංසදිසානං තදුපචාරං <pb M=.125/> කත්වා වුත්තං। න හි ඣානපච්චයත්තාභාවෙ ඣානඞ්ගතා අත්ථි। වුත්තඤ්හි “ඣානඞ්ගානි ඣානසම්පයුත්ත…පෙ॰… රූපානං ඣානපච්චයෙන පච්චයො”ති (පට්ඨා॰ 1.3.112)। එතෙසඤ්ච ඣානපච්චයභාවො පටික්ඛිත්තො। යථාහ “අබ්යාකතං ධම්මං පටිච්ච අබ්යාකතො ධම්මො උප්පජ්ජති න ඣානපච්චයා। පඤ්චවිඤ්ඤාණසහගතං එකං ඛන්ධං පටිච්ච තයො ඛන්ධා”තිආදි (පට්ඨා॰ 1.1.98)। ඣානපච්චයත්තාභාවෙපි වෙදනාචිත්තට්ඨිතීනං උපෙක්ඛාදිභාවතො තථාභූතානං වචනෙ අඤ්ඤට්ඨානාභාවතො ච දුතියරාසිනිද්දෙසො।
bod:436:<b>වත්ථුපණ්ඩරත්තා</b>ති සයං කණ්හධම්මානං අප්පටිපක්ඛත්තා සභාවපරිසුද්ධානං පසාදහදයවත්ථුනිස්සයානං වසෙන පණ්ඩරසභාවං ජාතන්ති අධිප්පායො। අයං පන නයො චතුවොකාරෙ න ලබ්භතීති තත්ථ භවඞ්ගස්ස තතො නික්ඛන්තාකුසලස්ස ච පණ්ඩරතා න සියා, තස්මා තත්ථ පණ්ඩරතාය කාරණං වත්තබ්බං। සභාවො වායං චිත්තස්ස පණ්ඩරතාති।
bod:439:<b>ඉදම්පී</b>ති <pb V=.121/> <b>පි</b>-සද්දො ඨිතිමත්තසහිතං පුබ්බෙ වුත්තං විචිකිච්ඡාසහගතං අපෙක්ඛිත්වා වුත්තො। <b>පකතියා</b>ති අනතික්කමනෙන। <b>සො</b>පි විසෙසො। <b>කායප්පසාදං ඝට්ටෙත්වා පසාදපච්චයෙසු මහාභූතෙසු පටිහඤ්ඤතී</b>ති ආපාථං ගන්ත්වා පටිහඤ්ඤතීති අත්ථො। යථා ච “රූපං ආරබ්භ උප්පන්න”න්ති වුත්තෙ න ආරම්මණුප්පාදානං පුබ්බාපරකාලතා හොති, එවමිධාපි ඝට්ටනපටිහනනෙසු දට්ඨබ්බං। උපමාපි උභයඝට්ටනදස්සනත්ථං වුත්තා, න නිස්සිතනිස්සයඝට්ටනානං පුබ්බාපරතාදස්සනත්ථං। එත්ථ ච <b>බහිද්ධා</b>ති එතං නිදස්සනමත්තං। අජ්ඣත්තම්පි හි ආරම්මණං හොතීති। විඤ්ඤාණධාතුනිස්සයභූතෙහි වා අඤ්ඤං “බහිද්ධා”ති වුත්තං। පටිඝට්ටනානිඝංසො බලවා හොති, තතො එව ඉට්ඨානිට්ඨඵොට්ඨබ්බසමායොගෙ සුඛදුක්ඛපච්චයා ධාතුඅනුග්ගහධාතුක්ඛොභා චිරං අනුවත්තන්ති।
bod:455:අඤ්ඤෙසං චිත්තානං සභාවසුඤ්ඤතසබ්භාවා මනොධාතුභාවො ආපජ්ජතීති චෙ? න, විසෙසසබ්භාවා। චක්ඛුවිඤ්ඤාණාදීනඤ්හි චක්ඛාදිනිස්සිතතා චක්ඛාදීනං සවිසයෙසු දස්සනාදිප්පවත්තිභාවතා ච විසෙසො। මනොවිඤ්ඤාණස්ස පන අනඤ්ඤනිස්සයමනොපුබ්බඞ්ගමතාය අඤ්ඤනිස්සයවිඤ්ඤාණස්ස අනන්තරපච්චයත්තාභාවෙන මනොද්වාරනිග්ගමනමුඛභාවාභාවතො ච සාතිසයවිජානනකිච්චතා විසෙසො। තබ්බිසෙසවිරහා මනොමත්තා ධාතු <pb M=.126/> මනොධාතූති තිවිධා මනොධාතු එව වුච්චති, න විසෙසමනො। තස්මා එත්ථ <b>මනො එව ධාතු මනොධාතූ</b>ති <b>එව</b>-සද්දො මත්තසද්දත්ථො දට්ඨබ්බො। විසෙසනිවත්තනත්ථො හි සො විඤ්ඤාණස්සාති। මනොද්වාරනිග්ගමනපවෙසමුඛභාවතො පන මනොධාතුයා විජානනවිසෙසවිරහො දට්ඨබ්බො, තතො එව මනොවිඤ්ඤාණන්තිපි න වුච්චති। න හි තං විඤ්ඤාණං මනතො පවත්තං මනසො පච්චයො, නාපි මනසො පච්චයභූතං මනතො පවත්තං, දස්සනාදීනං පන පච්චයො, තෙහි ච පවත්තං තෙසං පුරෙචරං අනුචරඤ්චාති। සම්මාසඞ්කප්පොති අවචනං මහාවිපාකානං විය ජනකසදිසත්තාභාවතො। තත්ථ හි තිහෙතුකතො දුහෙතුකම්පි උප්පජ්ජමානං සම්මාසඞ්කප්පතාදීහි සදිසං සහෙතුකතායාති। <b>පඤ්චවිඤ්ඤාණසොතෙ</b>ති එත්ථ යථා පගුණං ගන්ථං සජ්ඣායන්තො සජ්ඣායසොතෙ පතිතං කඤ්චි කඤ්චි වාචනාමග්ගං න සල්ලක්ඛෙති, එවං තථාගතස්ස අසල්ලක්ඛණා නාම නත්ථි, න ච පඤ්චවිඤ්ඤාණසොතෙ ඣානඞ්ගාභාවො ඉධ අවචනස්ස කාරණං। යදි තදනන්තරං නිද්දෙසො තංසොතපතිතතා, ඉතො පරෙසං ද්වින්නං මනොවිඤ්ඤාණධාතූනං තංසොතපතිතතා න සියා। තස්මා පඤ්චවිඤ්ඤාණානං විය අහෙතුකතාය මග්ගපච්චයවිරහා ච විජ්ජමානෙසුපි විතක්කවිචාරෙසු ඣානඞ්ගධම්මානං දුබ්බලත්තා පඤ්චවිඤ්ඤාණෙසු විය අගණනුපගභාවා ච පඤ්චවිඤ්ඤාණසොතපතිතතා। තතො එව හි අහෙතුකකිරියත්තයෙපි ඣානඞ්ගානි බලානි ච සඞ්ගහවාරෙ <pb V=.122/> න උද්ධටානි, ඣානපච්චයකිච්චමත්තතො පන පට්ඨානෙ දුබ්බලානං එත්ථ විතක්කාදීනං ඣානපච්චයතා වුත්තා।
bod:469:සමානවත්ථුකං අනන්තරපච්චයං ලභිත්වා උප්පජ්ජමානං සන්තීරණං මනොධාතුතො බලවතරං හොතීති තං යථාරම්මණං ආරම්මණරසං අනුභවන්තං ඉට්ඨෙ සොමනස්සසහගතං හොති, ඉට්ඨමජ්ඣත්තෙ උපෙක්ඛාසහගතං සාතිසයානුභවත්තා, තස්මා <b>“අයඤ්හි ඉට්ඨාරම්මණස්මිං යෙවා”</b>තිආදි වුත්තං। වොට්ඨබ්බනං පන සතිපි බලවභාවෙ විපාකප්පවත්තිං නිවත්තෙත්වා විසදිසං මනං කරොන්තං මනසිකාරකිච්චන්තරයොගතො විපාකො විය අනුභවනමෙව න හොතීති සබ්බත්ථ උපෙක්ඛාසහගතමෙව හොති, තථා පඤ්චද්වාරාවජ්ජනං මනොද්වාරාවජ්ජනඤ්ච කිච්චවසෙන අපුබ්බත්තා।
cen:අහෙතුකකුසලවිපාකවණ්ණනා නිට්ඨිතා।
sub:අට්ඨමහාවිපාකචිත්තවණ්ණනා
bod:498:<b>අලොභො</b> <pb M=.127/> <b>අබ්යාකතමූල</b>න්තිආදීසු කුසලපක්ඛෙ තාව අලොභාදොසානං නිද්දෙසෙසු “යො තස්මිං සමයෙ අලොභො අලුබ්භනා…පෙ॰… අලොභො කුසලමූල”න්ති (ධ॰ ස॰ 32), “යො තස්මිං සමයෙ අදොසො අදුස්සනා…පෙ॰… අදොසො කුසලමූල”න්ති (ධ॰ ස॰ 33) ච වුත්තත්තා ඉධාපි තංනිද්දෙසෙසු “අලොභො අබ්යාකතමූල”න්ති “අදොසො අබ්යාකතමූල”න්ති වචනං යුජ්ජෙය්ය। පඤ්ඤින්ද්රියාදිනිද්දෙසෙසු පන “පඤ්ඤාරතනං අමොහො ධම්මවිචයො සම්මාදිට්ඨී”ති (ධ॰ ස॰ 34, 37) එවං තත්ථපි වුත්තං, න වුත්තං “අමොහො කුසලමූල”න්ති। තස්මා ඉධාපි “අමොහො අබ්යාකතමූල”න්ති පාඨෙන න භවිතබ්බං සියා। අලොභාදොසානං විය අමොහස්සපි අබ්යාකතමූලදස්සනත්ථං පනෙතං වුත්තන්ති වෙදිතබ්බං। <b>අවිඤ්ඤත්තිජනකතො</b>ති කායවචීකම්මද්වාරනිවාරණං කරොති। <b>අවිපාකධම්මතො</b>ති මනොකම්මද්වාරනිවාරණඤ්ච। විපාකධම්මානඤ්හි කම්මද්වාරං වුත්තන්ති। <b>තථා අප්පවත්තිතො</b>ති දානාදිපුඤ්ඤකිරියභාවෙන අප්පවත්තිතො। එතෙන පුඤ්ඤකිරියවත්ථුභෙදමෙව නිවාරෙති।
bod:<b>බලවපච්චයෙහී</b>ති <pb V=.123/> පයොගෙන විනා නිප්ඵන්නෙහි ආරම්මණාදිපච්චයෙහි। අසඞ්ඛාරිකාදීසු හි යෙන කෙනචි චිත්තෙන කම්මෙ ආයූහිතෙ අසඞ්ඛාරෙන අප්පයොගෙන කම්මකම්මනිමිත්තගතිනිමිත්තපච්චුපට්ඨානෙ පටිසන්ධි උප්පජ්ජමානා අසඞ්ඛාරිකා හොති, සසඞ්ඛාරෙන සප්පයොගෙන කම්මාදිපච්චුපට්ඨානෙ සසඞ්ඛාරිකා। භවඞ්ගචුතියො පන පටිසන්ධිසදිසාව। තදාරම්මණඤ්ච කුසලාකුසලානි විය අසඞ්ඛාරිකං සසඞ්ඛාරිකඤ්ච දට්ඨබ්බන්ති। එතෙසු බලවං දුබ්බලඤ්ච විචාරෙතුං <b>“තත්ථ සබ්බෙපි සබ්බඤ්ඤුබොධිසත්තා”</b>තිආදිමාහ। <b>කාලවසෙන පන පරිණමතී</b>ති අප්පායුකසංවත්තනිකකම්මබහුලෙ කාලෙ තංකම්මසහිතසන්තානජනිතසුක්කසොණිතපච්චයානං තංමූලකානං චන්දසූරියවිසමපරිවත්තාදිජනිතඋතාහාරාදිවිසමපච්චයානඤ්ච වසෙන පරිණමති।
sub:විපාකුද්ධාරකථාවණ්ණනා
bod:යතො යත්තකො ච විපාකො හොති, යස්මිඤ්ච ඨානෙ විපච්චති, තං දස්සෙතුං විපාකුද්ධාරකථා ආරද්ධා। <b>එත්ථෙවා</b>ති එකාය චෙතනාය කම්මෙ ආයූහිතෙයෙව। දුහෙතුකපටිසන්ධිවසෙන ද්වාදසකමග්ගොපි හොති <pb M=.128/>, ද්වාදසකප්පකාරොපීති අත්ථො। අහෙතුකපටිසන්ධිවසෙන අහෙතුකට්ඨකම්පි। අසඞ්ඛාරිකසසඞ්ඛාරිකානං සසඞ්ඛාරිකඅසඞ්ඛාරිකවිපාකසඞ්කරං අනිච්ඡන්තො දුතියත්ථෙරො <b>“ද්වාදසා”</b>තිආදිමාහ। පුරිමස්ස හි පච්චයතොසසඞ්ඛාරිකඅසඞ්ඛාරිකභාවො, ඉතරෙසං කම්මතො। තතියො තිහෙතුකතො දුහෙතුකම්පි අනිච්ඡන්තො <b>“දසා”</b>තිආදිමාහ।
bod:ඉමස්මිං විපාකුද්ධාරට්ඨානෙ කම්මපටිසන්ධිවවත්ථානත්ථං <b>සාකෙතපඤ්හං ගණ්හිංසු</b>। කම්මවසෙන විපාකස්ස තංතංගුණදොසුස්සදනිමිත්තතං දස්සෙතුං <b>උස්සදකිත්තනං ගණ්හිංසු। හෙතුකිත්තනං</b> ඉධ පඨමත්ථෙරස්ස අධිප්පායෙන වුත්තං। දුතියත්ථෙරවාදාදීසු විසෙසං තත්ථ තත්ථෙව වක්ඛාමි। ඤාණස්ස ජච්චන්ධාදිවිපත්තිනිමිත්තපටිපක්ඛභාවතො තිහෙතුකං අතිදුබ්බලම්පි සමානං පටිසන්ධිං ආකඩ්ඪන්තං දුහෙතුකං ආකඩ්ඪෙය්යාති <b>“අහෙතුකා න හොතී”</b>ති ආහ। යං පන <b>පටිසම්භිදාමග්ගෙ</b> සුගතියං ජච්චන්ධබධිරාදිවිපත්තියා අහෙතුකඋපපත්තිං වජ්ජෙත්වා ගතිසම්පත්තියා සහෙතුකොපපත්තිං දස්සෙන්තෙන “ගතිසම්පත්තියා ඤාණසම්පයුත්තෙ කතමෙසං අට්ඨන්නං හෙතූනං පච්චයා උපපත්ති හොති”ච්චෙව (පටි॰ ම॰ 1.232) වුත්තං। තෙන ඤාණවිප්පයුත්තෙන කම්මුනා ඤාණසම්පයුත්තපටිසන්ධි න හොතීති දීපිතං හොති। අඤ්ඤථා “සත්තන්නං හෙතූනං පච්චයා උපපත්ති හොතී”ති ඉදම්පි වුච්චෙය්ය। තථා හි “ගතිසම්පත්තියා ඤාණසම්පයුත්තෙ කතමෙසං අට්ඨන්නං හෙතූනං පච්චයා උපපත්ති හොති? කුසලස්ස <pb V=.124/> කම්මස්ස ජවනක්ඛණෙ තයො හෙතූ කුසලා තස්මිං ඛණෙ ජාතචෙතනාය සහජාතපච්චයා හොන්ති। තෙන වුච්චති කුසලමූලපච්චයාපි සඞ්ඛාරා। නිකන්තික්ඛණෙ ද්වෙ හෙතූ අකුසලා තස්මිං ඛණෙ ජාතචෙතනාය සහජාතපච්චයා හොන්ති। තෙන වුච්චති අකුසලමූලපච්චයාපි සඞ්ඛාරා। පටිසන්ධික්ඛණෙ තයො හෙතූ අබ්යාකතා තස්මිං ඛණෙ ජාතචෙතනාය සහජාතපච්චයා හොන්ති। තෙන වුච්චති නාමරූපපච්චයාපි විඤ්ඤාණං, විඤ්ඤාණපච්චයාපි නාමරූප”න්ති විස්සජ්ජිතං ඤාණසම්පයුත්තොපපත්තියං।
bod:එවං ඤාණවිප්පයුත්තතො ඤාණසම්පයුත්තුපපත්තියා ච විජ්ජමානාය “ගතිසම්පත්තියා ඤාණසම්පයුත්තෙ කතමෙසං සත්තන්නං හෙතූනං පච්චයා උපපත්ති හොති? කුසලස්ස කම්මස්ස ජවනක්ඛණෙ ද්වෙ හෙතූ කුසලා”ති වත්වා අඤ්ඤත්ථ ච පුබ්බෙ වුත්තනයෙනෙව සක්කා විස්සජ්ජනං කාතුන්ති। යථා <pb M=.129/> පන “ඤාණසම්පයුත්තෙ සත්තන්නං හෙතූනං පච්චයා”ති අවචනතො ඤාණවිප්පයුත්තතො ඤාණසම්පයුත්තා පටිසන්ධි න හොති, එවං “ගතිසම්පත්තියා ඤාණවිප්පයුත්තෙ ඡන්නං හෙතූනං පච්චයා උපපත්ති හොති”ච්චෙව (පටි॰ ම॰ 1.233) වත්වා “සත්තන්නං හෙතූනං පච්චයා”ති අවචනතො ඤාණසම්පයුත්තතො ඤාණවිප්පයුත්තාපි පටිසන්ධි න හොතීති ආපන්නං। එත්ථාපි හි න න සක්කා කම්මනිකන්තික්ඛණෙසු තයො ච ද්වෙ ච හෙතූ යොජෙත්වා පටිසන්ධික්ඛණෙ ද්වෙ යොජෙතුන්ති। ඉමස්ස පන ථෙරස්ස අයමධිප්පායො සියා “කම්මසරික්ඛකවිපාකදස්සනවසෙන ඉධ පාඨො සාවසෙසො කථිතො”ති। “ඤාණසම්පයුත්තෙ අට්ඨන්නං හෙතූනං පච්චයා”ති එත්ථාපි පාඨස්ස සාවසෙසතාපත්තීති චෙ? න, දුබ්බලස්ස දුහෙතුකකම්මස්ස ඤාණසම්පයුත්තවිපාකදානෙ අසමත්ථත්තා। තිහෙතුකස්ස පන අහෙතුකවිපච්චනෙ විය දුහෙතුකවිපච්චනෙපි නත්ථි සමත්ථතාවිඝාතොති। <b>ආරම්මණෙන වෙදනා පරිවත්තෙතබ්බා</b>ති සන්තීරණතදාරම්මණෙ සන්ධාය වුත්තං। විභාගග්ගහණසමත්ථතාභාවතො හි චක්ඛුවිඤ්ඤාණාදීනි ඉට්ඨඉට්ඨමජ්ඣත්තෙසු උපෙක්ඛාසහගතානෙව හොන්ති, කායවිඤ්ඤාණඤ්ච සුඛසහගතමෙව පටිඝට්ටනාවිසෙසෙනාති।
bod:විසෙසවතා කාලෙන තදාරම්මණපච්චයසබ්බජවනවතා විපාකප්පවත්තිං දස්සෙතුං <b>“සංවරාසංවරෙ…පෙ॰… උපගතස්සා”</b>ති වුත්තං අඤ්ඤකාලෙ පඤ්චවිඤ්ඤාණාදිපරිපුණ්ණවිපාකප්පවත්තිඅභාවා। <b>කක්කටක…පෙ॰… භවඞ්ගොතරණ</b>න්ති එතෙන ඉදං දස්සෙති – කෙදාරෙ පූරෙත්වා නදීපවෙසනමග්ගභූතං මාතිකං අප්පවිසිත්වා කක්කටකමග්ගාදිනා අමග්ගෙන නදීඔතරණං විය චිත්තස්ස ජවිත්වා භවඞ්ගප්පවෙසනමග්ගභූතෙ තදාරම්මණෙ අනුප්පන්නෙ මග්ගෙන විනා භවඞ්ගොතරණන්ති।
bod:එතෙසු <pb V=.125/> තීසු මොඝවාරෙසු දුතියො උපපරික්ඛිත්වා ගහෙතබ්බො। යදි හි අනුලොමෙ වෙදනාත්තිකෙ පටිච්චවාරාදීසු “ආසෙවනපච්චයා න මග්ගෙ ද්වෙ”ති “න මග්ගපච්චයා ආසෙවනෙ ද්වෙ”ති ච වුත්තං සියා, සොපි මොඝවාරො ලබ්භෙය්ය। යදි පන වොට්ඨබ්බනම්පි ආසෙවනපච්චයො සියා, කුසලාකුසලානම්පි සියා। න හි ආසෙවනපච්චයං ලද්ධුං යුත්තස්ස ආසෙවනපච්චයභාවී ධම්මො ආසෙවනපච්චයොති අවුත්තො අත්ථි। වොට්ඨබ්බනස්ස පන කුසලාකුසලානං ආසෙවනපච්චයභාවො අවුත්තො। “කුසලං <pb M=.130/> ධම්මං පටිච්ච කුසලො ධම්මො උප්පජ්ජති නාසෙවනපච්චයා। අකුසලං ධම්මං…පෙ॰… නාසෙවනපච්චයා”ති (පට්ඨා॰ 1.1.93) වචනතො පටික්ඛිත්තොව। අථාපි සියා “අසමානවෙදනානං වසෙන එවං වුත්ත”න්ති, එවමපි යථා “ආවජ්ජනා කුසලානං ඛන්ධානං අකුසලානං ඛන්ධානං අනන්තරපච්චයෙන පච්චයො”ති (පට්ඨා॰ 1.1.417) වුත්තං, එවං “ආසෙවනපච්චයෙන පච්චයොති”පි වත්තබ්බං සියා, ජාතිභෙදා න වුත්තන්ති චෙ? භූමිභින්නස්ස කාමාවචරස්ස රූපාවචරාදීනං ආසෙවනපච්චයභාවො විය ජාතිභින්නස්සපි භවෙය්යාති වත්තබ්බො එව සියා। අභින්නජාතිකස්ස ච වසෙන යථා “ආවජ්ජනා සහෙතුකානං ඛන්ධානං අනන්තරපච්චයෙන පච්චයො”ති වුත්තං, එවං “ආසෙවනපච්චයෙන පච්චයො”තිපි වත්තබ්බං සියා, න තු වුත්තං। තස්මා වෙදනාත්තිකෙපි සඞ්ඛිත්තාය ගණනාය “ආසෙවනපච්චයා න මග්ගෙ එකං, න මග්ගපච්චයා ආසෙවනෙ එක”න්ති එවං ගණනාය නිද්ධාරියමානාය වොට්ඨබ්බනස්ස ආසෙවනපච්චයත්තස්ස අභාවා යථාවුත්තප්පකාරො දුතියො මොඝවාරො වීමංසිතබ්බො।
bod:වොට්ඨබ්බනං පන වීථිවිපාකසන්තතියා ආවට්ටනතො ආවජ්ජනා, තතො විසදිසස්ස ජවනස්ස කරණතො මනසිකාරො ච। එවඤ්ච කත්වා පට්ඨානෙ “වොට්ඨබ්බනං කුසලානං ඛන්ධානං අනන්තරපච්චයෙන පච්චයො”තිආදි න වුත්තං, “ආවජ්ජනා”ඉච්චෙව වුත්තං। තස්මා වොට්ඨබ්බනතො චතුන්නං වා පඤ්චන්නං වා ජවනානං ආරම්මණපුරෙජාතං භවිතුං අසක්කොන්තං රූපාදිආවජ්ජනාදීනං පච්චයො භවිතුං න සක්කොති, අයමෙතස්ස සභාවොති ජවනාපාරිපූරියා දුතියො මොඝවාරො දස්සෙතුං යුත්තො සියා, අයම්පි අට්ඨකථායං අනාගතත්තා සුට්ඨු විචාරෙතබ්බො। භවඞ්ගස්ස ජවනානුබන්ධනභූතත්තා <b>“තදාරම්මණං භවඞ්ග”</b>න්ති වුත්තං। පට්ඨානෙ (පට්ඨා॰ 3.1.102) ච වුත්තං “සහෙතුකං භවඞ්ගං අහෙතුකස්ස භවඞ්ගස්ස අනන්තරපච්චයෙන පච්චයො”ති, “අහෙතුකං භවඞ්ගං සහෙතුකස්ස භවඞ්ගස්ස අනන්තරපච්චයෙන පච්චයො”ති ච। කුසලාකුසලානං සුඛදුක්ඛවිපාකමත්තො විපාකො න ඉට්ඨානිට්ඨානං විභාගං කරොති, ජවනං පන රජ්ජනවිරජ්ජනාදිවසෙන ඉට්ඨානිට්ඨවිභාගං කරොතීති <b>“ආරම්මණරසං ජවනමෙව අනුභවතී”</b>ති වුත්තං।
bod:අවිජ්ජමානෙ <pb V=.126/> කාරකෙ කථං ආවජ්ජනාදිභාවෙන පවත්ති හොතීති තං දස්සෙතුං <b>පඤ්චවිධං නියාමං නාම ගණ්හිංසු</b>। නියාමො ච ධම්මානං සභාවකිච්චපච්චයභාවවිසෙසොව। <b>තංතංසදිසඵලදාන</b>න්ති තස්ස තස්ස අත්තනො අනුරූපඵලස්ස <pb M=.131/> දානං। <b>සදිසවිපාකදාන</b>න්ති ච අනුරූපවිපාකදානන්ති අත්ථො। <b>ඉදං වත්ථු</b>න්ති එකවචනනිද්දෙසො එකගාථාවත්ථුභාවෙන කතො। <b>ජගතිප්පදෙසො</b>ති යථාවුත්තතො අඤ්ඤොපි ලොකප්පදෙසො। කාලගතිඋපධිපයොගපටිබාළ්හඤ්හි පාපං න විපච්චෙය්ය, න පදෙසපටිබාළ්හන්ති। සබ්බඤ්ඤුතඤ්ඤාණපදට්ඨානපටිසන්ධියාදිධම්මානං නියාමො දසසහස්සිකම්පනපච්චයභාවො <b>ධම්මනියාමො</b>। <b>අයං ඉධ අධිප්පෙතො</b>ති එතෙන නියාමවසෙන ආවජ්ජනාදිභාවො, න කාරකවසෙනාති එතමත්ථං දස්සෙති।
bod:<b>ඉමස්මිං ඨානෙ</b>ති සොළසවිපාකකථාඨානෙ। ද්වාදසහි වාහෙතබ්බා නාළියන්තොපමා න ද්වාදසන්නං චිත්තානං එකස්මිං ද්වාරෙ එකාරම්මණෙ සහ කිච්චකරණවසෙන වුත්තා, අථ ඛො ද්වාදසන්නං එකස්මිං ද්වාරෙ සකිච්චකරණමත්තවසෙන। අහෙතුකපටිසන්ධිජනකසදිසජවනානන්තරං අහෙතුකතදාරම්මණං දස්සෙන්තො <b>“චතුන්නං පන දුහෙතුකකුසලචිත්තානං අඤ්ඤතරජවනස්ස…පෙ॰… පතිට්ඨාතී”</b>ති ආහ। අහෙතුකපටිසන්ධිකස්ස පන තිහෙතුකජවනෙ ජවිතෙ පටිසන්ධිදායකෙන කම්මෙන අහෙතුකස්ස තදාරම්මණස්ස නිබ්බත්ති න පටිසෙධිතා। එවං දුහෙතුකපටිසන්ධිකස්සපි තිහෙතුකානන්තරං දුහෙතුකතදාරම්මණං අප්පටිසිද්ධං දට්ඨබ්බං। පරිපුණ්ණවිපාකස්ස ච පටිසන්ධිජනකකම්මස්ස වසෙනායං විපාකවිභාවනා තස්සා මුඛනිදස්සනමත්තමෙවාති පවත්තිවිපාකස්ස ච එකස්ස තිහෙතුකාදිකම්මස්ස සොළසවිපාකචිත්තාදීනි වුත්තනයෙන යොජෙතබ්බානි। තස්මා යෙන කෙනචි කම්මුනා එකෙන අනෙකං තදාරම්මණං පවත්තමානං කම්මවිසෙසාභාවා යෙසං තං අනුබන්ධභූතං, තෙසං ජවනසඞ්ඛාතානං පච්චයානං විසෙසෙන විසිට්ඨං හොතීති ජවනෙනායං තදාරම්මණනියාමො වුත්තො, න නානාකම්මුනා නිබ්බත්තමානස්ස වසෙන। එවඤ්ච කත්වා පට්ඨානෙ (පට්ඨා॰ 3.1.98) “සහෙතුකෙ ඛන්ධෙ අනිච්චතො දුක්ඛතො අනත්තතො විපස්සති। කුසලාකුසලෙ නිරුද්ධෙ අහෙතුකො විපාකො තදාරම්මණතා උප්පජ්ජතී”ති ඤාණානන්තරං අහෙතුකතදාරම්මණං, “කුසලාකුසලෙ නිරුද්ධෙ සහෙතුකො විපාකො තදාරම්මණතා උප්පජ්ජතී”ති අකුසලානන්තරඤ්ච සහෙතුකතදාරම්මණං වුත්තං, න ච “තං එතෙන ථෙරෙන අදස්සිත”න්ති කත්වා තස්ස පටිසෙධො කතො හොතීති।
bod:<b>යං</b> <pb M=.132/> <b>පන ජවනෙන…පෙ॰… තං කුසලං සන්ධාය වුත්ත</b>න්ති ඉදං කුසලස්ස විය අකුසලස්ස සදිසො <pb V=.127/> විපාකො නත්ථීති කත්වා වුත්තං। සසඞ්ඛාරිකාසඞ්ඛාරිකනියමනං පන සන්ධාය තස්මිං වුත්තෙ අකුසලෙපි න තං න යුජ්ජතීති। <b>අට්ඨානමෙත</b>න්ති ඉදං නියමිතාදිවසෙන යොනිසො අයොනිසො වා ආවට්ටිතෙ අයොනිසො යොනිසො වා වවත්ථාපනස්ස අභාවං සන්ධාය වුත්තං।
bod:<b>පටිසිද්ධ</b>න්ති අවචනමෙව පටිසෙධොති කත්වා වුත්තං। කාමතණ්හානිබ්බත්තෙන කම්මුනා මහග්ගතලොකුත්තරානුභවනවිපාකො න හොතීති තත්ථ තදාරම්මණාභාවො වෙදිතබ්බො। ආපාථගතෙ විසයෙ තන්නින්නං භවඞ්ගං ආවජ්ජනං උප්පාදෙතීති ආවජ්ජනං විසයෙ <b>නින්නත්තා</b> උප්පජ්ජති। භවඞ්ගං පන සබ්බදා සවිසයෙ නින්නමෙවාති විසයන්තරවිඤ්ඤාණස්ස පච්චයො හුත්වාපි තදභාවා විනා ආවජ්ජනෙන සවිසයෙ නින්නත්තාව උප්පජ්ජති। <b>චිණ්ණත්තා</b>ති ආවජ්ජනෙන විනා බහුලං උප්පන්නපුබ්බත්තා। <b>සමුදාචාරත්තා</b>ති ආපාථගතෙ විසයෙ පටිසන්ධිවිසයෙ ච බහුලං උප්පාදිතපුබ්බත්තා। <b>චිණ්ණත්තා</b>ති වා පුග්ගලෙන ආසෙවිතභාවො වුත්තො। <b>සමුදාචාරත්තා</b>ති සයං බහුලං පවත්තභාවො। <b>නිරොධස්ස අනන්තරපච්චයං නෙවසඤ්ඤානාසඤ්ඤායතන</b>න්ති ඉදං තදනන්තරමෙව නිරොධඵුසනං සන්ධාය වුත්තං, න අරූපක්ඛන්ධානං විය නිරොධස්ස අනන්තරපච්චයභාවං। නෙවසඤ්ඤානාසඤ්ඤායතනං පන කිඤ්චි පරිකම්මෙන විනා උප්පජ්ජමානං නත්ථි। පරිකම්මාවජ්ජනමෙව තස්ස ආවජ්ජනන්ති අඤ්ඤස්ස විය එතස්සපි සාවජ්ජනතාය භවිතබ්බං।
bod:අයං පනෙත්ථාධිප්පායො දට්ඨබ්බො – නෙවසඤ්ඤානාසඤ්ඤායතනස්ස න නිරොධස්ස අනන්තරපච්චයභාවෙ නින්නාදිතා අඤ්ඤත්ථ දිට්ඨා අතදත්ථපරිකම්මභාවෙ ච උප්පත්තියා, අථ ච තං තස්ස අනන්තරපච්චයො හොති, තථා ච උප්පජ්ජති। එවං යථාවුත්තා මනොවිඤ්ඤාණධාතු අසතිපි නිරාවජ්ජනුප්පත්තියං නින්නාදිභාවෙ නිරාවජ්ජනා උප්පජ්ජතීති। එවඤ්ච කත්වා <b>“අරියමග්ගචිත්තං මග්ගානන්තරානි ඵලචිත්තානී”</b>ති ඉදං වුත්තං। යදි හි නිබ්බානාරම්මණාවජ්ජනාභාවං සන්ධායෙතං වුත්තං සියා, ගොත්රභුවොදානානි නිදස්සනානි සියුං තෙහෙව එතෙසං නිරාවජ්ජනතාසිද්ධිතො। ඵලසමාපත්තිකාලෙ ච “පරිත්තාරම්මණං මහග්ගතාරම්මණං අනුලොමං ඵලසමාපත්තියා <pb M=.133/> අනන්තරපච්චයෙන පච්චයො”ති වචනතො සමානාරම්මණාවජ්ජනරහිතත්තා “මග්ගානන්තරානි ඵලචිත්තානී”ති එවං ඵලසමාපත්තිචිත්තානි න වජ්ජෙතබ්බානි සියුං, ගොත්රභුවොදානානි පන යදිපි නිබ්බානෙ චිණ්ණානි සමුදාචාරානි ච න හොන්ති, ආරම්මණන්තරෙ චිණ්ණසමුදාචාරානෙව। ඵලසමාපත්තිචිත්තානි ච මග්ගවීථිතො උද්ධං තදත්ථපරිකම්මසබ්භාවාති තෙසං ගහණං න කතං, අනුලොමානන්තරඤ්ච ඵලසමාපත්තිචිත්තං චිණ්ණං සමුදාචාරං, න නෙවසඤ්ඤානාසඤ්ඤායතනානන්තරං <pb V=.128/> මග්ගානන්තරස්ස විය තදත්ථපරිකම්මාභාවාති “නිරොධා වුට්ඨහන්තස්සා”ති තඤ්ච නිදස්සනං। <b>ආරම්මණෙන පන විනා නුප්පජ්ජතී</b>ති ඉදං එතස්ස මහග්ගතාරම්මණත්තාභාවා පුච්ඡං කාරෙත්වා ආරම්මණනිද්ධාරණත්ථං වුත්තං।
bod:<b>තත්ථා</b>ති විපාකකථායං। ජච්චන්ධපීඨසප්පිඋපමානිදස්සනං විපාකස්ස නිස්සයෙන විනා අප්පවත්තිදස්සනත්ථං। <b>විසයග්ගාහො</b>ති ඉදං චක්ඛාදීනං සවිසයග්ගහණෙන චක්ඛුවිඤ්ඤාණාදිවිපාකස්ස දස්සනත්ථං වුත්තං। උපනිස්සයතො චක්ඛාදීනං දස්සනාදිඅත්ථතො ච තස්සෙව විපාකස්ස දස්සනත්ථං <b>“උපනිස්සයමත්ථසො”</b>ති වුත්තං। <b>හදයවත්ථුමෙවා</b>ති යථා පුරිමචිත්තානි හදයවත්ථුනිස්සිතානි ච පසාදවත්ථුඅනුගතානි ච අඤ්ඤාරම්මණානි හොන්ති, න එවං භවඞ්ගං, තං පනෙතං වත්ථාරම්මණන්තරරහිතං කෙවලං හදයවත්ථුමෙව නිස්සාය පවත්තතීති වුත්තං හොති। <b>හදයරූපවත්ථුක</b>න්ති ඉධාපි අඤ්ඤවත්ථානුගතන්ති අධිප්පායො වෙදිතබ්බො। මක්කටකස්ස හි සුත්තාරොහණං විය පසාදවත්ථුකං චිත්තං, සුත්තෙන ගමනාදීනි විය තදනුගතානි සෙසචිත්තානීති। සුත්තඝට්ටනමක්කටකචලනානි විය පසාදඝට්ටනභවඞ්ගචලනානි සහ හොන්තීති දීපනතො <b>“එකෙකං…පෙ॰… ආගච්ඡතී”</b>තිපි දීපෙති।
bod:<b>භවඞ්ගස්ස ආවට්ටිතකාලො</b>ති ඉදං දොවාරිකසදිසානං චක්ඛුවිඤ්ඤාණාදීනං පාදපරිමජ්ජකසදිසස්ස ආවජ්ජනස්ස සඤ්ඤාදානසදිසො අනන්තරපච්චයභාවො එව භවඞ්ගාවට්ටනන්ති කත්වා වුත්තං। විපාකමනොධාතුආදීනං අදිස්වාව සම්පටිච්ඡනාදිකරණං ගාළ්හග්ගහණමත්තපුථුලචතුරස්සභාවවිජානනමත්තකහාපණභාවවිජානනමත්තකම්මොපනයනමත්තසාමඤ්ඤවසෙන වුත්තං, න ගාළ්හග්ගාහකාදීනං කහාපණදස්සනස්ස අභාවො තංසමානභාවො ච සම්පටිච්ඡනාදීනං අධිප්පෙතොති වෙදිතබ්බො।
bod:<b>පණ්ඩරං</b> <pb M=.134/> <b>එත</b>න්ති පණ්ඩරරූපදස්සනසාමඤ්ඤතො චක්ඛුවිඤ්ඤාණමෙව දස්සනකිච්චං සාධෙතීති දීපනං වෙදිතබ්බං। එවං සොතද්වාරාදීසුපි යොජෙතබ්බං සවනාදිවසෙන। සන්තාපනවසෙන ගුළසීලො ගුළප්පයොජනො වා <b>ගොළියකො। උපනිස්සයතො</b>ති න උපනිස්සයපච්චයං සන්ධාය වුත්තං। යස්මිං පන අසති යො න හොති, සො ඉධ “උපනිස්සයො”ති අධිප්පෙතො। <b>ආලොකසන්නිස්සිත</b>න්ති ඉදම්පි ආලොකෙ සති සබ්භාවං සන්ධාය වුත්තං, න උපනිස්සයපච්චයතං। <b>මන්දථාමගතං</b> නාම කිරියචිත්තස්ස පච්චයභාවං අනුපගන්ත්වා සයමෙව පවත්තමානං।
bod:<b>අසඞ්ඛාරිකසසඞ්ඛාරිකෙසු</b> <pb V=.129/> <b>දොසං දිස්වා</b>ති න කම්මස්ස විරුද්ධසභාවෙන විපාකෙන භවිතබ්බන්ති අසඞ්ඛාරිකකම්මස්ස සසඞ්ඛාරිකවිපාකෙසු, සසඞ්ඛාරිකකම්මස්ස ච අසඞ්ඛාරිකවිපාකෙසු දොසං දිස්වා। අහෙතුකානං පන රූපාදීසු අභිනිපාතමත්තාදිකිච්චානං න සසඞ්ඛාරිකවිරුද්ධො සභාවොති අසඞ්ඛාරිකතා නත්ථි, අසඞ්ඛාරිකවිරුද්ධසභාවාභාවා නාපි සසඞ්ඛාරිකතාති උභයාවිරොධා උභයෙනපි තෙසං නිබ්බත්තිං අනුජානාති। <b>චිත්තනියාම</b>න්ති තදාරම්මණනියාමං। <b>කිරියතො පඤ්චාති ඉමෙසං…පෙ॰… පතිට්ඨාතී</b>ති කිරියජවනානන්තරඤ්ච තදාරම්මණං වුත්තං। පට්ඨානෙ (පට්ඨා॰ 1.3.94) පන “කුසලාකුසලෙ නිරුද්ධෙ විපාකො තදාරම්මණතා උප්පජ්ජතී”ති විපාකධම්මධම්මානමෙව අනන්තරා තදාරම්මණං වුත්තං। කුසලත්තිකෙ ච “සෙක්ඛා වා පුථුජ්ජනා වා කුසලං අනිච්චතො”තිආදිනා (පට්ඨා॰ 1.1.406) කුසලාකුසලජවනමෙව වත්වා තදනන්තරං තදාරම්මණං වුත්තං, න අබ්යාකතානන්තරං, න ච කත්ථචි කිරියානන්තරං තදාරම්මණස්ස වුත්තට්ඨානං දිස්සති। විජ්ජමානෙ ච තස්මිං අවචනෙ කාරණං නත්ථි, තස්මා උපපරික්ඛිතබ්බො එසො ථෙරවාදො। විප්ඵාරිකඤ්හි ජවනං නාවං විය නදීසොතො භවඞ්ගං අනුබන්ධතීති යුත්තං, න පන ඡළඞ්ගුපෙක්ඛවතො සන්තවුත්තිං කිරියජවනං පණ්ණපුටං විය නදීසොතොති।
bod:<b>පිණ්ඩජවනං ජවතී</b>ති කුසලාකුසලකිරියජවනානි පිණ්ඩෙත්වා කථිතානීති තථා කථිතානි ජවනානි පිණ්ඩිතානි විය වුත්තානි, එකස්මිං වා තදාරම්මණෙ පිණ්ඩෙත්වා දස්සිතානි හුත්වා ජවිතානෙව වුත්තානි। ඉමඤ්ච පන පිණ්ඩජවනං වදන්තෙන අකුසලතො චත්තාරියෙව උපෙක්ඛාසහගතානි ගහෙත්වා ද්වාදසුපෙක්ඛාසහගතජවනානි පිණ්ඩිතානි විය වුත්තානි। පට්ඨානෙ පන “කුසලං අස්සාදෙති අභිනන්දති, තං ආරබ්භ රාගො උප්පජ්ජති। දිට්ඨි, විචිකිච්ඡා <pb M=.135/>, උද්ධච්චං, දොමනස්සං උප්පජ්ජති। අකුසලෙ නිරුද්ධෙ විපාකො තදාරම්මණතා උප්පජ්ජතී”ති වුත්තත්තා ඉතරානි ද්වෙ ඉට්ඨාරම්මණෙ පවත්තවිචිකිච්ඡුද්ධච්චසහගතානිපි කුසලවිපාකෙ තදාරම්මණෙ පිණ්ඩෙතබ්බානි සියුං। තෙසං පන අනන්තරං අහෙතුකවිපාකෙනෙව තදාරම්මණෙන භවිතබ්බං, සො ච සන්තීරණභාවෙනෙව ගහිතොති අපුබ්බං ගහෙතබ්බං නත්ථි। අහෙතුකෙ ච පිණ්ඩෙතබ්බං නාරහන්තීති අධිප්පායෙන න පිණ්ඩෙතීති।
bod:<b>තිහෙතුකජවනාවසානෙ පනෙත්ථා</b>ති එතස්මිං දුතියවාදෙ තිහෙතුකජවනාවසානෙ තිහෙතුකතදාරම්මණං යුත්තන්ති දස්සෙතුං යුත්තං වදති ජවනසමානත්තා, නාලබ්භමානත්තා අඤ්ඤස්ස। පඨමත්ථෙරෙන අකුසලානන්තරං වුත්තස්ස අහෙතුකතදාරම්මණස්ස, කුසලානන්තරං වුත්තස්ස ච සහෙතුකතදාරම්මණස්ස <pb V=.130/> අකුසලානන්තරං උප්පත්තිං වදන්තස්ස හි පටිසන්ධිජනකං තිහෙතුකකම්මං දුහෙතුකාහෙතුකං විපාකං ජනයන්තම්පි තිහෙතුකජවනානන්තරං න ජනෙතීති න එත්ථ කාරණං දිස්සතීති එවං යුත්තං ගහෙතබ්බං අවුත්තම්පීති අධිප්පායො। අථ වා තස්මිං තස්මිං ථෙරවාදෙ යෙන අධිප්පායෙන සසඞ්ඛාරාසඞ්ඛාරවිධානාදි වුත්තං, තං තෙනෙව අධිප්පායෙන යුත්තං ගහෙතබ්බං, න අධිප්පායන්තරං අධිප්පායන්තරෙන ආලොළෙතබ්බන්ති අත්ථො। <b>හෙතුසදිසමෙවා</b>ති ජනකකම්මහෙතුසදිසමෙව। <b>මහාපකරණෙ ආවි භවිස්සතී</b>ති මහාපකරණෙ ආගතපාළියා පාකටං උප්පත්තිවිධානං ආවි භවිස්සතීති අධිප්පායෙන වදති।
cen:කාමාවචරකුසලවිපාකකථාවණ්ණනා නිට්ඨිතා।
sub:රූපාවචරාරූපාවචරවිපාකකථාවණ්ණනා
bod:499:<b>අනන්තරායෙනා</b>ති පරිහානිපච්චයවිරහෙන। <b>පටිපදාදිභෙදො</b>ති පටිපදාරම්මණභෙදො। තථා හි දුක්ඛපටිපදං දන්ධාභිඤ්ඤං ඣානං උප්පාදෙත්වා පුනප්පුනං සමාපජ්ජන්තස්ස තං ඣානං තංපටිපදමෙව හොති। එතස්මිං අපරිහීනෙ තස්ස විපාකො නිබ්බත්තමානො තප්පටිපදොව භවිතුං අරහතීති। ඡන්දාධිපතෙය්යාදිභාවො පන තස්මිං ඛණෙ විජ්ජමානානං ඡන්දාදීනං අධිපතිපච්චයභාවෙන හොති, න ආගමනවසෙන। තථා හි එකමෙව <pb M=.136/> ඣානං නානාක්ඛණෙසු නානාධිපතෙය්යං හොති। චතුත්ථජ්ඣානස්සෙව හි චතුරිද්ධිපාදභාවෙන භාවනා හොති, තස්මා විපාකස්ස ආගමනවසෙන ඡන්දාධිපතෙය්යාදිතා න වුත්තා।
cen:රූපාවචරාරූපාවචරවිපාකකථාවණ්ණනා නිට්ඨිතා।
sub:ලොකුත්තරවිපාකකථාවණ්ණනා
bod:505:යථා වට්ටං ආචිනති, තථා තණ්හාදීහි අභිසඞ්ඛතං ලොකියකම්මං <b>උපචිත</b>න්ති වුච්චති <pb V=.131/>। ලොකුත්තරං පන එවං න හොතීති තථා න වුත්තං। <b>සුද්ධාගමනවසෙනා</b>ති අනිමිත්තාප්පණිහිතනාමදායකෙහි සගුණාරම්මණෙහි විජ්ජමානෙහිපි ඵලස්ස සුඤ්ඤතනාමදානදීපනෙ අග්ගහිතභාවෙනෙව අවොමිස්සෙනාති අත්ථො। ආගමනතො සුඤ්ඤතාප්පණිහිතනාමවතො මග්ගස්ස ආගමනීයට්ඨානෙ ඨත්වා අත්තනො ඵලස්ස නාමත්තයදානං යොජිතං, ඉතරස්සපි පන තථෙව යොජෙතබ්බං। නයමත්තදස්සනඤ්හෙතං। සගුණාරම්මණෙහි පන නාමත්තයවතො අනිච්චානුපස්සනානන්තරස්සපි මග්ගස්ස ආගමනීයට්ඨානෙ ඨත්වා අත්තනො ඵලස්ස නාමත්තයදානං න නිවාරිතන්ති। වළඤ්ජනකඵලසමාපත්තියා ච විපස්සනාගමනවසෙන නාමලාභෙ මග්ගස්ස විය අනිමිත්තනාමලාභො න සියා। යථා පන මග්ගානන්තරස්ස විය වළඤ්ජනකඵලසමාපත්තියාපි ඣානපටිපදාභෙදො හොති, එවං සුඤ්ඤතාදිනාමලාභෙ සති අනිමිත්තනාමඤ්ච ලභතීති। <b>අවූපසන්තායා</b>ති ඉදං කෙනචි අඤ්ඤෙන අනන්තරිතත්තා තාදිසාය එව සද්ධාය…පෙ॰… පඤ්ඤාය ච අනන්තරපච්චයභාවං සන්ධාය වුත්තං। තෙන ඡන්දාදයොපි අත්තනො අනන්තරසදිසානං ඡන්දාදීනං උප්පාදකා අධිපතිභූතා අධිපතිභූතෙ එව උප්පාදෙන්තීති ඉමමත්ථං දීපෙති।
bod:555:කිලෙසසමුච්ඡෙදකස්ස මග්ගස්ස සම්මාදිට්ඨිආදිකස්ස නිය්යානිකසභාවස්ස ඵලෙනපි පටිප්පස්සද්ධකිලෙසෙන නිය්යානසභාවෙනෙව භවිතබ්බං, තස්මා ඵලෙපි <b>“මග්ගඞ්ගං මග්ගපරියාපන්න”</b>න්ති වුත්තං। එවඤ්ච කත්වා මග්ගවිභඞ්ගෙ ඵලෙසු ච අට්ඨඞ්ගිකො පඤ්චඞ්ගිකො ච මග්ගො උද්ධටො, එවං බොජ්ඣඞ්ගාපීති। <b>මග්ගං උපාදායා</b>ති මග්ගසදිසතාය මග්ගොති ඉමමත්ථං සන්ධායාහ।
cen:ලොකුත්තරවිපාකකථාවණ්ණනා නිට්ඨිතා।
sub:අකුසලවිපාකකථාවණ්ණනා
bod:556:ඉට්ඨඉට්ඨමජ්ඣත්තෙසු <pb M=.137/> විය න අනිට්ඨඅනිට්ඨමජ්ඣත්තෙසු සන්තීරණවිසෙසො අත්ථි, අනිට්ඨාරම්මණමෙව පන අධිමත්තං මන්දඤ්ච එවං ද්විධා වුත්තං।
cen:අකුසලවිපාකකථාවණ්ණනා නිට්ඨිතා।
tit:කිරියාබ්යාකතං
sub:මනොධාතුචිත්තවණ්ණනා
bod:566:<b>වාතපුප්ඵ</b>න්ති <pb V=.132/> මොඝපුප්ඵං। තං අච්ඡින්නෙපි රුක්ඛෙ න ඵලති, ඡින්නරුක්ඛපුප්ඵං පන අච්ඡින්නෙ ඵලෙය්ය। එවං අච්ඡින්නභවමූලස්සපි පවත්තමානං යං න ඵලති, තං වාතපුප්ඵසදිසං। ඉතරස්සෙව පන පවත්තමානං ඡින්නරුක්ඛපුප්ඵසදිසං। තඤ්හි අච්ඡින්නෙ භවමූලෙ ඵලෙය්යාති।
sub:කිරියමනොවිඤ්ඤාණධාතුචිත්තවණ්ණනා
bod:568:<b>ලොලුප්පතණ්හා පහීනා</b>ති ඉමස්ස චිත්තස්ස පච්චයභූතා පුරිමා පවත්ති දස්සිතා। ඉදං පන චිත්තං විචාරණපඤ්ඤාරහිතන්ති කෙවලං සොමනස්සමත්තං උප්පාදෙන්තස්ස හොතීති। එවං චෙතියපූජාදීසුපි දට්ඨබ්බං। <b>වත්තං කරොන්තො</b>ති ඉදං වත්තං කරොන්තස්ස ඵොට්ඨබ්බාරම්මණෙ කායද්වාරචිත්තප්පවත්තිං සන්ධාය වුත්තං। පඤ්චද්වාරානුගතං හුත්වා ලබ්භමානං සන්ධාය පඤ්චද්වාරෙ එව වා ලොලුප්පතණ්හාපහානාදිපච්චවෙක්ඛණහෙතුභූතං ඉදමෙව පවත්තිං සන්ධාය තත්ථ තත්ථ <b>“ඉමිනා චිත්තෙන සොමනස්සිතො හොතී”</b>ති වුත්තන්ති <b>“එවං තාව පඤ්චද්වාරෙ ලබ්භතී”</b>ති ආහ। අතීතංසාදීසු අප්පටිහතං ඤාණං වත්වා “ඉමෙහි තීහි ධම්මෙහි සමන්නාගතස්ස බුද්ධස්ස භගවතො සබ්බං කායකම්මං ඤාණානුපරිවත්තී”තිආදිවචනතො (මහානි॰ 156 අත්ථතො සමානං) “භගවතො ඉදං උප්පජ්ජතී”ති වුත්තවචනං විචාරෙතබ්බං। අහෙතුකස්ස මූලාභාවෙන සුප්පතිට්ඨිතතා නත්ථීති බලභාවො අපරිපුණ්ණො, තස්මා උද්දෙසවාරෙ “සමාධිබලං හොති, වීරියබලං හොතී”ති න වුත්තං। තතො එව හි අහෙතුකානං සඞ්ගහවාරෙ ඣානඞ්ගානි ච න උද්ධටානි। තෙනෙව ඉමස්මිම්පි අහෙතුකද්වයෙ බලානි අනුද්දෙසාසඞ්ගහිතානි। යස්මා පන වීරියස්ස විජ්ජමානත්තා සෙසාහෙතුකෙහි <pb M=.138/> බලවං, යස්මා ච එත්ථ විතක්කාදීනං ඣානපච්චයමත්තතා විය සමාධිවීරියානං බලමත්තතා අත්ථි, තස්මා නිද්දෙසවාරෙ “සමාධිබලං වීරියබල”න්ති වත්වා ඨපිතං। යස්මා පන නෙව කුසලං නාකුසලං, තස්මා සම්මාසමාධි මිච්ඡාසමාධීති, සම්මාවායාමො මිච්ඡාවායාමොති ච න වුත්තන්ති අධිප්පායො। එවං සති මහාකිරියචිත්තෙසු ච එතං න වත්තබ්බං සියා, වුත්තඤ්ච, තස්මා සම්මා, මිච්ඡා වා නිය්යානිකසභාවාභාවතො මග්ගපච්චයභාවං අප්පත්තා සමාධිවායාමා ඉධ තථා න වුත්තාති දට්ඨබ්බා।
bod:574:ඉන්ද්රියපරොපරියත්තආසයානුසයසබ්බඤ්ඤුතානාවරණඤාණානි <pb V=.133/> ඉමස්සානන්තරං උප්පජ්ජමානානි යමකපාටිහාරියමහාකරුණාසමාපත්තිඤාණානි ච ඉමස්ස අනන්තරං උප්පන්නපරිකම්මානන්තරානි ඉමිනා ආවජ්ජිතාරම්මණෙයෙව පවත්තන්තීති ආහ <b>“ඡ…පෙ॰… ගණ්හන්තී”</b>ති। මහාවිසයත්තා මහාගජො විය මහන්තන්ති <b>මහාගජං</b>।
sub:රූපාවචරාරූපාවචරකිරියචිත්තවණ්ණනා
bod:577:ඉදානි යානි කිරියානි ජාතානි, තානි වෙදිතබ්බානීති එවං යොජනා කාතබ්බා। <b>අත්තභාවො</b>ති පඤ්චක්ඛන්ධා වුච්චන්ති।
cen:චිත්තුප්පාදකණ්ඩවණ්ණනා නිට්ඨිතා।
