cen:॥ නමො තස්ස භගවතො අරහතො සම්මාසම්බුද්ධස්ස॥
nik:දීඝනිකායෙ
boo:සීලක්ඛන්ධවග්ගඅභිනවටීකා
tit:(දුතියො භාගො)
cha:2:සාමඤ්ඤඵලසුත්තවණ්ණනා
sub:රාජාමච්චකථාවණ්ණනා
bod:150:ඉදානි <pb V=2.1/> <pb M=2.1/> සාමඤ්ඤඵලසුත්තස්ස සංවණ්ණනාක්කමො අනුප්පත්තොති දස්සෙතුං <b>“එවං…පෙ॰… සුත්ත”</b>න්තිආදිමාහ। තත්ථ <b>අනුපුබ්බපදවණ්ණනා</b>ති අනුක්කමෙන පදවණ්ණනා, පදං පදං පති අනුක්කමෙන වණ්ණනාති වුත්තං හොති। පුබ්බෙ වුත්තඤ්හි, උත්තානං වා පදමඤ්ඤත්ර වණ්ණනාපි “අනුපුබ්බපදවණ්ණනා” ත්වෙව වුච්චති। එවඤ්ච කත්වා <b>“අපුබ්බපදවණ්ණනා”</b>තිපි පඨන්ති, පුබ්බෙ අවණ්ණිතපදවණ්ණනාති අත්ථො। දුග්ගජනපදට්ඨානවිසෙසසම්පදාදියොගතො පධානභාවෙන රාජූහි ගහිතට්ඨෙන එවංනාමකං, න පන නාමමත්තෙනාති ආහ <b>“තඤ්හී”</b>තිආදි। නනු <pb V=2.2/> මහාවග්ගෙ <b>මහාගොවින්දසුත්තෙ</b> ආගතො එස පුරොහිතො එව, න රාජා, කස්මා සො රාජසද්දවචනීයභාවෙන ගහිතොති? මහාගොවින්දෙන පුරොහිතෙන පරිග්ගහිතම්පි චෙතං රෙණුනා නාම මගධරාජෙන පරිග්ගහිතමෙවාති අත්ථසම්භවතො එවං වුත්තං, න පන සො රාජසද්දවචනීයභාවෙන ගහිතො තස්ස රාජාභාවතො। මහාගොවින්දපරිග්ගහිතභාවකිත්තනඤ්හි තදා රෙණුරඤ්ඤා පරිග්ගහිතභාවූපලක්ඛණං। සො හි තස්ස සබ්බකිච්චකාරකො පුරොහිතො, ඉදම්පි ච ලොකෙ සමුදාචිණ්ණං <pb M=2.2/> “රාජකම්මපසුතෙන කතම්පි රඤ්ඤා කත”න්ති। ඉදං වුත්තං හොති – මන්ධාතුරඤ්ඤා චෙව මහාගොවින්දං බොධිසත්තං පුරොහිතමාණාපෙත්වා රෙණුරඤ්ඤා ච අඤ්ඤෙහි ච රාජූහි පරිග්ගහිතත්තා රාජගහන්ති। කෙචි පන “මහාගොවින්දො”ති මහානුභාවො එකො පුරාතනො රාජාති වදන්ති। <b>පරිග්ගහිතත්තා</b>ති රාජධානීභාවෙන පරිග්ගහිතත්තා। ගය්හතීති හි <b>ගහං,</b> රාජූනං, රාජූහි වා ගහන්ති <b>රාජගහං।</b> නගරසද්දාපෙක්ඛාය නපුංසකනිද්දෙසො।
bod:<b>අඤ්ඤෙපෙත්ථ පකාරෙ</b>ති නගරමාපනෙන රඤ්ඤා කාරිතසබ්බගෙහත්තා <b>රාජගහං,</b> ගිජ්ඣකූටාදීහි පඤ්චහි පබ්බතෙහි පරික්ඛිත්තත්තා පබ්බතරාජෙහි පරික්ඛිත්තගෙහසදිසන්තිපි <b>රාජගහං,</b> සම්පන්නභවනතාය රාජමානං ගෙහන්තිපි <b>රාජගහං,</b> සුසංවිහිතාරක්ඛතාය අනත්ථාවහිතුකාමෙන උපගතානං පටිරාජූනං ගහං ගහණභූතන්තිපි <b>රාජගහං,</b> රාජූහි දිස්වා සම්මා පතිට්ඨාපිතත්තා තෙසං ගහං ගෙහභූතන්තිපි <b>රාජගහං,</b> ආරාමරාමණෙය්යතාදීහි රාජති, නිවාසසුඛතාදිනා ච සත්තෙහි මමත්තවසෙන ගය්හති පරිග්ගය්හතීතිපි <b>රාජගහ</b>න්ති එදිසෙ පකාරෙ। නාමමත්තමෙව පුබ්බෙ වුත්තනයෙනාති අත්ථො। සො පන පදෙසො විසෙසට්ඨානභාවෙන උළාරසත්තපරිභොගොති ආහ <b>“තං පනෙත”</b>න්තිආදි। තත්ථ <b>“බුද්ධකාලෙ, චක්කවත්තිකාලෙ චා”</b>ති ඉදං යෙභුය්යවසෙන වුත්තං අඤ්ඤදාපි කදාචි සම්භවතො, <b>“නගරං හොතී”</b>ති ච ඉදං උපලක්ඛණමෙව මනුස්සාවාසස්සෙව අසම්භවතො। තථා හි වුත්තං <b>“සෙසකාලෙ සුඤ්ඤං හොතී”</b>තිආදි। <b>තෙස</b>න්ති යක්ඛානං। <b>වසනවන</b>න්ති ආපානභූමිභූතං උපවනං।
bod:<b>අවිසෙසෙනා</b>ති විහාරභාවසාමඤ්ඤෙන, සද්දන්තරසන්නිධානසිද්ධං විසෙසපරාමසනමන්තරෙනාති අත්ථො। ඉදං වුත්තං හොති – “පාතිමොක්ඛසංවරසංවුතො විහරති, (අ॰ නි॰ 5.101; පාචි॰ 147; පරි॰ 441) පඨමං ඣානං උපසම්පජ්ජ විහරති, (ධ॰ ස॰ 160) මෙත්තාසහගතෙන චෙතසා එකං දිසං ඵරිත්වා විහරති, (දී॰ නි॰ 3.71, 308; ම॰ නි॰ 1.77, 459, 509; 2.309, 315; 3.230; විභ॰ 642) සබ්බනිමිත්තානං අමනසිකාරා අනිමිත්තං චෙතොසමාධිං උපසම්පජ්ජ විහරතී”තිආදීසු (ම॰ නි॰ 1.459) සද්දන්තරසන්නිධානසිද්ධෙන විසෙසපරාමසනෙන යථාක්කමං ඉරියාපථවිහාරාදිවිසෙසවිහාරසමඞ්ගීපරිදීපනං <pb V=2.3/> <pb M=2.3/>, න එවමිදං, ඉදං පන තථා විසෙසපරාමසනමන්තරෙන අඤ්ඤතරවිහාරසමඞ්ගීපරිදීපනන්ති।
bod:සතිපි ච වුත්තනයෙන අඤ්ඤතරවිහාරසමඞ්ගීපරිදීපනෙ ඉධ ඉරියාපථසඞ්ඛාතවිසෙසවිහාරසමඞ්ගීපරිදීපනමෙව සම්භවතීති දස්සෙති <b>“ඉධ පනා”</b>තිආදිනා। කස්මා පන සද්දන්තරසන්නිධානසිද්ධස්ස විසෙසපරාමසනස්සාභාවෙපි ඉධ විසෙසවිහාරසමඞ්ගීපරිදීපනං සම්භවතීති? විසෙසවිහාරසමඞ්ගීපරිදීපනස්ස සද්දන්තරසඞ්ඛාතවිසෙසවචනස්ස අභාවතො එව। විසෙසවචනෙ හි අසති විසෙසමිච්ඡතා විසෙසො පයොජිතබ්බොති। අපිච ඉරියාපථසමායොගපරිදීපනස්ස අත්ථතො සිද්ධත්තා තථාදීපනමෙව සම්භවතීති। කස්මා චායමත්ථො සිද්ධොති? දිබ්බවිහාරාදීනම්පි සාධාරණතො। කදාචිපි හි ඉරියාපථවිහාරෙන විනා න භවති තමන්තරෙන අත්තභාවපරිහරණාභාවතොති।
bod:ඉරියනං පවත්තනං <b>ඉරියා,</b> කායිකකිරියා, තස්සා පවත්තනුපායභාවතො පථොති <b>ඉරියාපථො,</b> ඨානනිසජ්ජාදයො। න හි ඨානනිසජ්ජාදිඅවත්ථාහි විනා කඤ්චි කායිකං කිරියං පවත්තෙතුං සක්කා, තස්මා සො තාය පවත්තනුපායොති වුච්චති। විහරති පවත්තති එතෙන, විහරණමත්තං වා තන්ති <b>විහාරො,</b> සො එව විහාරො තථා, අත්ථතො පනෙස ඨානනිසජ්ජාදිආකාරප්පවත්තො චතුසන්තතිරූපප්පබන්ධොව। දිවි භවො <b>දිබ්බො,</b> තත්ථ බහුලං පවත්තියා බ්රහ්මපාරිසජ්ජාදිදෙවලොකෙ භවොති අත්ථො, යො වා තත්ථ දිබ්බානුභාවො, තදත්ථාය සංවත්තතීති <b>දිබ්බො,</b> අභිඤ්ඤාභිනීහාරාදිවසෙන වා මහාගතිකත්තා <b>දිබ්බො,</b> සොව විහාරො, දිබ්බභාවාවහො වා විහාරො <b>දිබ්බවිහාරො,</b> මහග්ගතජ්ඣානානි। <b>නෙත්තියං</b> [නෙත්ති॰ 86 (අත්ථතො සමානං)] පන චතස්සො ආරුප්පසමාපත්තියො ආනෙඤ්ජවිහාරාති විසුං වුත්තං, තං පන මෙත්තාජ්ඣානාදීනං බ්රහ්මවිහාරතා විය තාසං භාවනාවිසෙසභාවං සන්ධාය වුත්තං। <b>අට්ඨකථාසු</b> පන දිබ්බභාවාවහසාමඤ්ඤතො තාපි “දිබ්බවිහාරා” ත්වෙව වුත්තා। බ්රහ්මානං, බ්රහ්මභූතා වා හිතූපසංහාරාදිවසෙන පවත්තියා සෙට්ඨභූතා විහාරාති <b>බ්රහ්මවිහාරා,</b> මෙත්තාජ්ඣානාදිවසෙන පවත්තා චතස්සො අප්පමඤ්ඤායො। අරියා උත්තමා, අනඤ්ඤසාධාරණත්තා වා අරියානං විහාරාති <b>අරියවිහාරා,</b> චතස්සොපි ඵලසමාපත්තියො। ඉධ පන රූපාවචරචතුත්ථජ්ඣානං, තබ්බසෙන පවත්තා අප්පමඤ්ඤායො <pb M=2.4/>, චතුත්ථජ්ඣානිකඅග්ගඵලසමාපත්ති ච භගවතො දිබ්බබ්රහ්මඅරියවිහාරා।
bod:<b>අඤ්ඤතරවිහාරසමඞ්ගීපරිදීපන</b>න්ති තාසමෙකතො අප්පවත්තත්තා එකෙන වා ද්වීහි වා සමඞ්ගීභාවපරිදීපනං, භාවලොපෙනායං භාවප්පධානෙන වා නිද්දෙසො। භගවා හි ලොභදොසමොහුස්සන්නෙ ලොකෙ <pb V=2.4/> සකපටිපත්තියා වෙනෙය්යානං විනයනත්ථං තං තං විහාරෙ උපසම්පජ්ජ විහරති। තථා හි යදා සත්තා කාමෙසු විප්පටිපජ්ජන්ති, තදා කිර භගවා දිබ්බෙන විහාරෙන විහරති තෙසං අලොභකුසලමූලුප්පාදනත්ථං “අප්පෙව නාම ඉමං පටිපත්තිං දිස්වා එත්ථ රුචිමුප්පාදෙත්වා කාමෙසු විරජ්ජෙය්යු”න්ති। යදා පන ඉස්සරියත්ථං සත්තෙසු විප්පටිපජ්ජන්ති, තදා බ්රහ්මවිහාරෙන විහරති තෙසං අදොසකුසලමූලුප්පාදනත්ථං “අප්පෙව නාම ඉමං පටිපත්තිං දිස්වා එත්ථ රුචිමුප්පාදෙත්වා අදොසෙන දොසං වූපසමෙය්යු”න්ති। යදා පන පබ්බජිතා ධම්මාධිකරණං විවදන්ති, තදා අරියවිහාරෙන විහරති තෙසං අමොහකුසලමූලුප්පාදනත්ථං “අප්පෙව නාම ඉමං පටිපත්තිං දිස්වා එත්ථ රුචිමුප්පාදෙත්වා අමොහෙන මොහං වූපසමෙය්යු”න්ති। එවඤ්ච කත්වා ඉමෙහි දිබ්බබ්රහ්මඅරියවිහාරෙහි සත්තානං විවිධං හිතසුඛං හරති, ඉරියාපථවිහාරෙන ච එකං ඉරියාපථබාධනං අඤ්ඤෙන ඉරියාපථෙන විච්ඡින්දිත්වා අපරිපතන්තං අත්තභාවං හරතීති වුත්තං “අඤ්ඤතරවිහාරසමඞ්ගීපරිදීපන”න්ති।
bod:<b>“තෙනා”</b>තිආදි යථාවුත්තසංවණ්ණනාය ගුණදස්සනං, තස්මාති අත්ථො, යථාවුත්තත්ථසමත්ථනං වා। තෙන ඉරියාපථවිහාරෙන විහරතීති සම්බන්ධො। තථා වදමානො පන <b>විහරතී</b>ති එත්ථ <b>වි</b>-සද්දො විච්ඡෙදනත්ථජොතකො, <b>“හරතී”</b>ති එතස්ස ච නෙති පවත්තෙතීති අත්ථොති ඤාපෙති <b>“ඨිතොපී”</b>තිආදිනා විච්ඡෙදනයනාකාරෙන වුත්තත්තා। එවඤ්හි සති තත්ථ කස්ස කෙන විච්ඡින්දනං, කථං කස්ස නයනන්ති අන්තොලීනචොදනං සන්ධායාහ। <b>“සො හී”</b>තිආදීති අයම්පි සම්බන්ධො උපපන්නො හොති। යදිපි භගවා එකෙනෙව ඉරියාපථෙන චිරතරං කාලං පවත්තෙතුං සක්කොති, තථාපි උපාදින්නකස්ස නාම සරීරස්ස අයං සභාවොති දස්සෙතුං <b>“එකං ඉරියාපථබාධන”</b>න්තිආදි වුත්තං। <b>අපරිපතන්ත</b>න්ති භාවනපුංසකනිද්දෙසො, අපතමානං කත්වාති අත්ථො। යස්මා පන භගවා යත්ථ කත්ථචි වසන්තො වෙනෙය්යානං ධම්මං දෙසෙන්තො, නානාසමාපත්තීහි ච කාලං <pb M=2.5/> වීතිනාමෙන්තො වසති, සත්තානං, අත්තනො ච විවිධං සුඛං හරති, තස්මා විවිධං හරතීති විහරතීති එවම්පෙත්ථ අත්ථො වෙදිතබ්බො।
bod:ගොචරගාමනිදස්සනත්ථං “රාජගහෙ”ති වත්වා බුද්ධානමනුරූපනිවාසට්ඨානදස්සනත්ථං පුන “අම්බවනෙ”ති වුත්තන්ති දස්සෙන්තො <b>“ඉදමස්සා”</b>තිආදිමාහ। <b>අස්සා</b>ති භගවතො। <b>තස්සා</b>ති රාජගහසඞ්ඛාතස්ස ගොචරගාමස්ස। යස්ස සමීපවසෙන “රාජගහෙ”ති භුම්මවචනං පවත්තති, සොපි තස්ස සමීපවසෙන වත්තබ්බොති දස්සෙති <b>“රාජගහසමීපෙ අම්බවනෙ”</b>ති ඉමිනා। <b>සමීපත්ථෙ</b>ති අම්බවනස්ස සමීපත්ථෙ। <b>එත</b>න්ති “රාජගහෙ”ති වචනං। <b>භුම්මවචන</b>න්ති ආධාරවචනං। භවන්ති එත්ථාති හි <b>භුම්මං,</b> ආධාරො, තදෙව වචනං තථා, භුම්මෙ පවත්තං වා වචනං විභත්ති <b>භුම්මවචනං</b> <pb V=2.5/>, තෙන යුත්තං තථා, සත්තමීවිභත්තියුත්තපදන්ති අත්ථො। ඉදං වුත්තං හොති – කාමං භගවා අම්බවනෙයෙව විහරති। තස්සමීපත්තා පන ගොචරගාමදස්සනත්ථං භුම්මවචනවසෙන “රාජගහෙ”තිපි වුත්තං යථා තං “ගඞ්ගායං ගාවො චරන්ති, කූපෙ ගග්ගකුල”න්ති චාති। අනෙනෙව යදි භගවා රාජගහෙ විහරති, අථ න වත්තබ්බං “අම්බවනෙ”ති। යදි ච අම්බවනෙ, එවම්පි න වත්තබ්බං “රාජගහෙ”ති। න හි “පාටලිපුත්තෙ පාසාදෙ වසතී”තිආදීසු විය ඉධ අධිකරණාධිකරණස්ස අභාවතො අධිකරණස්ස ද්වයනිද්දෙසො යුත්තො සියාති චොදනා අනවකාසා කතාති දට්ඨබ්බං। කුමාරභතො එව <b>කොමාරභච්චො</b> සකත්ථවුත්තිපච්චයෙන, නිරුත්තිනයෙන වා යථා “භිසග්ගමෙව භෙසජ්ජ”න්ති। <b>“යථාහා”</b>තිආදිනා ඛන්ධකපාළිවසෙන තදත්ථං සාධෙති। කස්මා ච අම්බවනං ජීවකසම්බන්ධං කත්වා වුත්තන්ති අනුයොගෙන මූලතො පට්ඨාය තමත්ථං දස්සෙන්තො <b>“අයං පනා”</b>තිආදිමාහ।
bod:<b>දොසාභිසන්න</b>න්ති වාතපිත්තාදිවසෙන උස්සන්නදොසං। <b>විරෙචෙත්වා</b>ති දොසප්පකොපතො විවෙචෙත්වා। <b>සිවෙය්යකං දුස්සයුග</b>න්ති සිවිරට්ඨෙ ජාතං මහග්ඝං දුස්සයුගං। <b>දිවසස්ස ද්වත්තික්ඛත්තු</b>න්ති එකස්සෙව දිවසස්ස ද්විවාරෙ වා තිවාරෙ වා භාගෙ, භුම්මත්ථෙ වා එතං සාමිවචනං, එකස්මිංයෙව දිවසෙ ද්විවාරං වා තිවාරං වාති අත්ථො। <b>තම්බපට්ටවණ්ණෙනා</b>ති තම්බලොහපට්ටවණ්ණෙන। <b>සචීවරභත්තෙනා</b>ති චීවරෙන, භත්තෙන ච। <b>“තං සන්ධායා”</b>ති ඉමිනා න භගවා අම්බවනමත්තෙයෙව විහරති, අථ ඛො එවං කතෙ විහාරෙ। සො පන තදධිකරණතාය විසුං අධිකරණභාවෙන න වුත්තොති සන්ධායභාසිතමත්ථං <pb M=2.6/> දස්සෙති। සාමඤ්ඤෙ හි සති සන්ධායභාසිතනිද්ධාරණං।
bod:අඩ්ඪෙන තෙළස <b>අඩ්ඪතෙළස।</b> තාදිසෙහි <b>භික්ඛුසතෙහි। </b> අඩ්ඪො පනෙත්ථ සතස්සෙව। යෙන හි පයුත්තො තබ්භාගවාචකො අඩ්ඪසද්දො, සො ච ඛො පණ්ණාසාව, තස්මා පඤ්ඤාසාය ඌනානි තෙළස භික්ඛුසතානීති අත්ථං විඤ්ඤාපෙතුං <b>“අඩ්ඪසතෙනා”</b>තිආදි වුත්තං। අඩ්ඪමෙව සතං සතස්ස වා අඩ්ඪං තථා।
bod:<b>රාජතී</b>ති අත්තනො ඉස්සරියසම්පත්තියා දිබ්බති සොභති ච। <b>රඤ්ජෙතී</b>ති දානාදිනා, සස්සමෙධාදිනා ච චතූහි සඞ්ගහවත්ථූහි රමෙති, අත්තනි වා රාගං කරොතීති අත්ථො। <b>ච</b>-සද්දො චෙත්ථ විකප්පනත්ථො। ජනපදවාචිනො පුථුවචනපරත්තා <b>“මගධාන”</b>න්ති වුත්තං, ජනප්පදාපදෙසෙන වා තබ්බාසිකානං ගහිතත්තා। <b>රඤ්ඤො</b>ති පිතු බිම්බිසාරරඤ්ඤො। සසති හිංසතීති <b>සත්තු,</b> වෙරී, අජාතොයෙව සත්තු <b>අජාතසත්තු। “නෙමිත්තකෙහි නිද්දිට්ඨො”</b>ති වචනෙන ච අජාතස්ස තස්ස සත්තුභාවො න තාව හොති, සත්තුභාවස්ස පන තථා නිද්දිට්ඨත්තා එවං වොහරීයතීති දස්සෙති। අජාතස්සෙව <pb V=2.6/> පන තස්ස “රඤ්ඤො ලොහිතං පිවෙය්ය”න්ති දෙවියා දොහළස්ස පවත්තත්තා අජාතොයෙවෙස රඤ්ඤො සත්තූතිපි වදන්ති।
bod:<b>“තස්මි”</b>න්තිආදිනා තදත්ථං විවරති, සමත්ථෙති ච। <b>දොහළො</b>ති අභිලාසො। <b>භාරියෙ</b>ති ගරුකෙ, අඤ්ඤෙසං අසක්කුණෙය්යෙ වා। <b>අසක්කොන්තී</b>ති අසක්කුණමානා। <b>අකථෙන්තී</b>ති අකථයමානා සමානා। <b>නිබන්ධිත්වා</b>ති වචසා බන්ධිත්වා। <b>සුවණ්ණසත්ථකෙනා</b>ති සුවණ්ණමයෙන සත්ථකෙන, ඝනසුවණ්ණකතෙනාති අත්ථො। අයොමයඤ්හි රඤ්ඤො සරීරං උපනෙතුං අයුත්තන්ති වදන්ති। සුවණ්ණපරික්ඛතෙන වා අයොමයසත්ථෙනාති අත්ථෙපි අයමෙවාධිප්පායො। <b>බාහුං ඵාලාපෙත්වා</b>ති ලොහිතසිරාවෙධවසෙන බාහුං ඵාලාපෙත්වා। කෙවලස්ස ලොහිතස්ස ගබ්භිනියා දුජ්ජීරභාවතො උදකෙන සම්භින්දිත්වා පායෙසි। <b>හඤ්ඤිස්සතී</b>ති හඤ්ඤිස්සතෙ, ආයතිං හනීයතෙති අත්ථො। නෙමිත්තකානං වචනං තථං වා සියා, විතථං වාති අධිප්පායෙන <b>“පුත්තොති වා ධීතාති වා න පඤ්ඤායතී”</b>ති වුත්තං। <b>“අත්තනො”</b>තිආදිනා අඤ්ඤම්පි කාරණං දස්සෙත්වා නිවාරෙසි। රඤ්ඤො භාවො <b>රජ්ජං,</b> රජ්ජස්ස සමීපෙ පවත්තතීති <b>ඔපරජ්ජං,</b> ඨානන්තරං।
bod:<b>මහා</b>ති <pb M=2.7/> මහතී। සමාසෙ විය හි වාක්යෙපි මහන්තසද්දස්ස මහාදෙසො। <b>ධුරා</b>ති ගණස්ස ධුරභූතා, ධොරය්හා ජෙට්ඨකාති අත්ථො। <b>ධුරං නීහරාමී</b>ති ගණධුරමාවහාමි, ගණබන්ධියං නිබ්බත්තෙස්සාමීති වුත්තං හොති। <b>“සො න සක්කා”</b>තිආදිනා පුන චින්තනාකාරං දස්සෙති। <b>ඉද්ධිපාටිහාරියෙනා</b>ති අහිමෙඛලිකකුමාරවණ්ණවිකුබ්බනිද්ධිනා। <b>තෙනා</b>ති අප්පායුකභාවෙන। <b>හී</b>ති නිපාතමත්තං। <b>තෙන හී</b>ති වා උය්යොජනත්ථෙ නිපාතො। තෙන වුත්තං “කුමාරං…පෙ॰… උය්යොජෙසී”ති। <b>බුද්ධො භවිස්සාමී</b>ති එත්ථ <b>ඉති</b>-සද්දො ඉදමත්ථො, ඉමිනා ඛන්ධකෙ ආගතනයෙනාති අත්ථො। <b>පුබ්බෙ ඛො</b>තිආදීහිපි ඛන්ධකපාළියෙව (චූළව॰ 339)।
bod:<b>පොත්ථනිය</b>න්ති ඡුරිකං। යං “නඛර”න්තිපි වුච්චති, <b>දිවා දිවසෙ</b>ති (දී॰ නි॰ ටී॰ 1.150) දිවසස්සපි දිවා। සාම්යත්ථෙ හෙතං භුම්මවචනං “දිවා දිවසස්සා”ති අඤ්ඤත්ථ දස්සනතො। දිවස්ස දිවසෙතිපි වට්ටති අකාරන්තස්සපි දිවසද්දස්ස විජ්ජමානත්තා। නෙපාතිකම්පි දිවාසද්දමිච්ඡන්ති සද්දවිදූ, මජ්ඣන්හිකවෙලායන්ති අත්ථො। සා හි දිවසස්ස විසෙසො දිවසොති। <b>“භීතො”</b>තිආදි පරියායො, කායථම්භනෙන වා <b>භීතො। </b> හදයමංසචලනෙන <b>උබ්බිග්ගො।</b> “ජානෙය්යුං වා, මා වා”ති පරිසඞ්කාය <b>උස්සඞ්කී।</b> ඤාතෙ සති අත්තනො ආගච්ඡමානභයවසෙන <b>උත්රස්තො। වුත්තප්පකාර</b>න්ති දෙවදත්තෙන වුත්තාකාරං <b>විප්පකාර</b>න්ති අපකාරං අනුපකාරං, විපරීතකිච්චං වා। <b>සබ්බෙ භික්ඛූ</b>ති දෙවදත්තපරිසං සන්ධායාහ।
bod:<b>අච්ඡින්දිත්වා</b>ති <pb V=2.7/> අපනයනවසෙන විලුම්පිත්වා। <b>රජ්ජෙනා</b>ති විජිතෙන। එකස්ස රඤ්ඤො ආණාපවත්තිට්ඨානං “රජ්ජ”න්ති හි වුත්තං, රාජභාවෙන වා।
bod:මනසො අත්ථො ඉච්ඡා <b>මනොරථො</b> ර-කාරාගමං, ත-කාරලොපඤ්ච කත්වා, චිත්තස්ස වා නානාරම්මණෙසු විබ්භමකරණතො මනසො රථො ඉව <b>මනොරථො,</b> මනො එව රථො වියාති වා <b>මනොරථො</b>තිපි නෙරුත්තිකා වදන්ති। <b>සුකිච්චකාරිම්හී</b>ති සුකිච්චකාරී අම්හි। <b>අවමාන</b>න්ති අවමඤ්ඤනං අනාදරං। <b>මූලඝච්ච</b>න්ති ජීවිතා වොරොපනං සන්ධායාහ, භාවනපුංසකමෙතං। රාජකුලානං කිර සත්ථෙන ඝාතනං රාජූනමනාචිණ්ණං, තස්මා සො <b>“නනු භන්තෙ”</b>තිආදිමාහ। <b>තාපනගෙහං</b> නාම උණ්හගහාපනගෙහං, තං පන ධූමෙනෙව අච්ඡින්නා। තෙන වුත්තං <b>“ධූමඝර”</b>න්ති। <b>කම්මකරණත්ථායා</b>ති තාපන කම්මකරණත්ථමෙව। කෙනචි ඡාදිතත්තා උච්චො අඞ්ගොති <b>උච්චඞ්ගො</b> <pb M=2.8/>, යස්ස කස්සචි ගහණත්ථං පටිච්ඡන්නො උන්නතඞ්ගොති ඉධ අධිප්පෙතො। තෙන වුත්තං <b>“උච්චඞ්ගං කත්වා පවිසිතුං මා දෙථා”</b>ති। <b>“උච්ඡඞ්ගෙ කත්වා”</b>තිපි පාඨො, එවං සති මජ්ඣිමඞ්ගොව, උච්ඡඞ්ගෙ කිඤ්චි ගහෙතබ්බං කත්වාති අත්ථො। <b>මොළිය</b>න්ති චූළායං “ඡෙත්වාන මොළිං වරගන්ධවාසිත”න්තිආදීසු (ම॰ නි॰ අට්ඨ॰ 2.1; සං॰ නි॰ අට්ඨ॰ 2.2.55; අප॰ අට්ඨ॰ 1.අවිදූරෙනිදානකථා; බු॰ වං॰ අට්ඨ॰ 27.අවිදූරෙනිදානකථා; ජා॰ අට්ඨ॰ 1.අවිදූරෙනිදානකථා) විය। තෙනාහ <b>“මොළිං බන්ධිත්වා”</b>ති। <b>චතුමධුරෙනා</b>ති සප්පිසක්කරමධුනාළිකෙරස්නෙහසඞ්ඛාතෙහි චතූහි මධුරෙහි අභිසඞ්ඛතපානවිසෙසෙනාති වදන්ති, තං මහාධම්මසමාදානසුත්තපාළියා (ම॰ නි॰ 1.473) න සමෙති। වුත්තඤ්හි තත්ථ “දධි ච මධු ච සප්පි ච ඵාණිතඤ්ච එකජ්ඣං සංසට්ඨ”න්ති, (ම॰ නි॰ 1.485) <b>තදට්ඨකථාය</b>ඤ්ච වුත්තං <b>“දධි ච මධු චා</b>ති සුපරිසුද්ධං දධි ච සුමධුරං මධු ච। <b>එකජ්ඣං සංසට්ඨ</b>න්ති එකතො කත්වා මිස්සිතං ආලුළිතං। <b>තස්ස ත</b>න්ති තස්ස තං චතුමධුරභෙසජ්ජං පිවතො”ති “අත්තුපක්කමෙන මරණං න යුත්ත”න්ති මනසි කත්වා <b>රාජා තස්සා සරීරං ලෙහිත්වා යාපෙති।</b> න හි අරියා අත්තානං විනිපාතෙන්ති।
bod:<b>මග්ගඵලසුඛෙනා</b>ති මග්ගඵලසුඛවතා, සොතාපත්තිමග්ගඵලසුඛූපසඤ්හිතෙන චඞ්කමෙන යාපෙතීති අත්ථො। <b>හාරෙස්සාමී</b>ති අපනෙස්සාමි। <b>වීතච්චිතෙහී</b>ති විගතඅච්චිතෙහි ජාලවිගතෙහි සුද්ධඞ්ගාරෙහි। <b>කෙනචි සඤ්ඤත්තො</b>ති කෙනචි සම්මා ඤාපිතො, ඔවදිතොති වුත්තං හොති। <b>මස්සුකරණත්ථායා</b>ති මස්සුවිසොධනත්ථාය। <b>මනං කරොථා</b>ති යථා රඤ්ඤො මනං හොති, තථා කරොථ। <b>පුබ්බෙ</b>ති පුරිමභවෙ। <b>චෙතියඞ්ගණෙ</b>ති ගන්ධපුප්ඵාදීහි පූජනට්ඨානභූතෙ චෙතියස්ස භූමිතලෙ। <b>නිසජ්ජනත්ථායා</b>ති භික්ඛුසඞ්ඝස්ස නිසීදනත්ථාය। <b>පඤ්ඤත්තකටසාරක</b>න්ති පඤ්ඤපෙතබ්බඋත්තමකිලඤ්ජං। තථාවිධො <pb V=2.8/> කිලඤ්ජො හි “කටසාරකො”ති වුච්චති। <b>තස්සා</b>ති යථාවුත්තස්ස කම්මද්වයස්ස। තං පන මනොපදොසවසෙනෙව තෙන කතන්ති දට්ඨබ්බං। යථාහ –
gax:“මනොපුබ්බඞ්ගමා ධම්මා, මනොසෙට්ඨා මනොමයා।
gax:මනසා චෙ පදුට්ඨෙන, භාසති වා කරොති වා।
gae:තතො නං දුක්ඛමන්වෙති, චක්කංව වහතො පද”න්ති॥ (ධ॰ ප॰ 1; නෙත්ති॰ 90)।
bod:<b>පරිචාරකො</b>ති සහායකො। අභෙදෙපි භෙදමිව වොහාරො ලොකෙ පාකටොති වුත්තං <b>“යක්ඛො හුත්වා නිබ්බත්තී”</b>ති। එකායපි හි උප්පාදකිරියාය <pb M=2.9/> ඉධ භෙදවොහාරො, පටිසන්ධිවසෙන හුත්වා, පවත්තිවසෙන නිබ්බත්තීති වා පච්චෙකං යොජෙතබ්බං, පටිසන්ධිවසෙන වා පවත්තනසඞ්ඛාතං සාතිසයනිබ්බත්තනං ඤාපෙතුං එකායෙව කිරියා පදද්වයෙන වුත්තා। තථාවචනඤ්හි පටිසන්ධිවසෙන නිබ්බත්තනෙයෙව දිස්සති “මක්කටකො නාම දෙවපුත්තො හුත්වා නිබ්බත්ති (ධ॰ ප॰ අට්ඨ॰ 1.5) කණ්ටකො නාම…පෙ॰… නිබ්බත්ති, (ජා॰ අට්ඨ॰ 1.අවිදූරෙනිදානකථා) මණ්ඩූකො නාම…පෙ॰… නිබ්බත්තී”තිආදීසු විය। ද්වින්නං වා පදානං භාවත්ථමපෙක්ඛිත්වා “යක්ඛො”තිආදීසු සාමිඅත්ථෙ පච්චත්තවචනං කතං පුරිමාය පච්ඡිමවිසෙසනතො, පරිචාරකස්ස…පෙ॰… යක්ඛස්ස භාවෙන නිබ්බත්තීති අත්ථො, හෙත්වත්ථෙ වා එත්ථ ත්වා-සද්දො යක්ඛස්ස භාවතො පවත්තනහෙතූති। අස්ස පන රඤ්ඤො මහාපුඤ්ඤස්සපි සමානස්ස තත්ථ බහුලං නිබ්බත්තපුබ්බතාය චිරපරිචිතනිකන්ති වසෙන තත්ථෙව නිබ්බත්ති වෙදිතබ්බා।
bod:<b>තං දිවසමෙවා</b>ති රඤ්ඤො මරණදිවසෙයෙව। <b>ඛොභෙත්වා</b>ති පුත්තස්නෙහස්ස බලවභාවතො, තංසහජාතපීති වෙගස්ස ච සවිප්ඵාරතාය තං සමුට්ඨානරූපධම්මෙහි ඵරණවසෙන සකලසරීරං ආලොළෙත්වා। තෙනාහ <b>“අට්ඨිමිඤ්ජං ආහච්ච අට්ඨාසී”</b>ති। <b>පිතුගුණ</b>න්ති පිතුනො අත්තනි සිනෙහගුණං। තෙන වුත්තං <b>“මයි ජාතෙපී”</b>තිආදි। <b>විස්සජ්ජෙථ විස්සජ්ජෙථා</b>ති තුරිතවසෙන, සොකවසෙන ච වුත්තං।
bod:<b>අනුට්ඨුභිත්වා</b>ති අඡඩ්ඩෙත්වා।
bod:<b>නාළාගිරිහත්ථිං මුඤ්චාපෙත්වා</b>ති එත්ථ <b>ඉති</b>-සද්දො පකාරත්ථො, තෙන “අභිමාරකපුරිසපෙසෙනාදිප්පකාරෙනා”ති පුබ්බෙ වුත්තප්පකාරත්තයං පච්චාමසති, කත්ථචි පන සො න <pb V=2.9/> දිට්ඨො। <b>පඤ්ච වත්ථූනී</b>ති “සාධු භන්තෙ භික්ඛූ යාවජීවං ආරඤ්ඤිකා අස්සූ”තිආදිනා (පාරා॰ 409; චූළව॰ 343) විනයෙ වුත්තානි පඤ්ච වත්ථූනි। <b>යාචිත්වා</b>ති එත්ථ යාචනං විය කත්වාති අත්ථො। න හි සො පටිපජ්ජිතුකාමො යාචතීති අයමත්ථො <b>විනයෙ</b> (පාරා॰ අට්ඨ॰ 2.410) වුත්තොයෙව। <b>සඤ්ඤාපෙස්සාමී</b>ති චින්තෙත්වා සඞ්ඝභෙදං කත්වාති සම්බන්ධො। ඉදඤ්ච තස්ස අනික්ඛිත්තධුරතාදස්සනවසෙන වුත්තං, සො පන අකතෙපි සඞ්ඝභෙදෙ තෙහි සඤ්ඤාපෙතියෙව। <b>උණ්හලොහිත</b>න්ති බලවසොකසමුට්ඨිතං උණ්හභූතං ලොහිතං। <b>මහානිරයෙ</b>ති අවීචිනිරයෙ। <b>විත්ථාරකථානයො</b>ති අජාතසත්තුපසාදනාදිවසෙන විත්ථාරතො වත්තබ්බාය කථාය නයමත්තං। කස්මා පනෙත්ථ <pb M=2.10/> සා න වුත්තා, නනු සඞ්ගීතිකථා විය <b>ඛන්ධකෙ</b> (චූළව॰ 343) ආගතාපි සා වත්තබ්බාති චොදනාය ආහ <b>“ආගතත්තා පන සබ්බං න වුත්ත”</b>න්ති, ඛන්ධකෙ ආගතත්තා, කිඤ්චිමත්තස්ස ච වචනක්කමස්ස වුත්තත්තා න එත්ථ කොචි විරොධොති අධිප්පායො। <b>“එව”</b>න්තිආදි යථානුසන්ධිනා නිගමනං।
bod:<b>කොසලරඤ්ඤො</b>ති පසෙනදිකොසලස්ස පිතු මහාකොසලරඤ්ඤො। නනු විදෙහස්ස රඤ්ඤො ධීතා වෙදෙහීති අත්ථො සම්භවතීති චොදනමපනෙති <b>“න විදෙහරඤ්ඤො”</b>ති ඉමිනා। අථ කෙනට්ඨෙනාති ආහ <b>“පණ්ඩිතාධිවචනමෙත”</b>න්ති, පණ්ඩිතවෙවචනං, පණ්ඩිතනාමන්ති වා අත්ථො। අයං පන පදත්ථො කෙන නිබ්බචනෙනාති වුත්තං <b>“තත්රාය”</b>න්තිආදි। <b>විදන්තී</b>ති ජානන්ති। <b>වෙදෙනා</b>ති කරණභූතෙන ඤාණෙන। <b>“ඊහතී”</b>ති එතස්ස පවත්තතීතිපි අත්ථො <b>ටීකායං</b> වුත්තො। <b>වෙදෙහී</b>ති ඉධ නදාදිගණොති ආහ <b>“වෙදෙහියා”</b>ති।
bod:සොයෙව අහො <b>තදහො,</b> සත්තමීවචනෙන පන <b>“තදහූ”</b>ති පදසිද්ධි। <b>එත්ථා</b>ති එතස්මිං දිවසෙ। උපසද්දෙන විසිට්ඨො වසසද්දො උපවසනෙයෙව, න වසනමත්තෙ, උපවසනඤ්ච සමාදානමෙවාති දස්සෙතුං <b>“සීලෙනා”</b>තිආදි වුත්තං। එත්ථ ච <b>සීලෙනා</b>ති සාසනෙ අරියුපොසථං සන්ධාය වුත්තං। <b>අනසනෙනා</b>ති අභුඤ්ජනමත්තසඞ්ඛාතං බාහිරුපොසථං। <b>වා</b>-සද්දො චෙත්ථ අනියමත්ථො, තෙන එකච්චං මනොදුච්චරිතං, දුස්සීල්යාදිඤ්ච සඞ්ගණ්හාති। තථා හි ගොපාලකුපොසථො අභිජ්ඣාසහගතස්ස චිත්තස්ස වසෙන වුත්තො, නිගණ්ඨුපොසථො මොසවජ්ජාදිවසෙන। යථාහ විසාඛුපොසථෙ “සො තෙන අභිජ්ඣාසහගතෙන චෙතසා දිවසං අතිනාමෙතී”ති, (අ॰ නි॰ 3.71) “ඉති යස්මිං සමයෙ සච්චෙ සමාදපෙතබ්බා, මුසාවාදෙ තස්මිං සමයෙ සමාදපෙතී”ති (අ॰ නි॰ 3.71) ච ආදි।
bod:එවං අධිප්පෙතත්ථානුරූපං නිබ්බචනං දස්සෙත්වා ඉදානි අත්ථුද්ධාරවසෙන නිබ්බචනානුරූපං අධිප්පෙතත්ථං <pb V=2.10/> දස්සෙතුං <b>“අයං පනා”</b>තිආදිමාහ। <b>එත්ථා</b>ති උපොසථසද්දෙ। සමානසද්දවචනීයානං අනෙකප්පභෙදානං අත්ථානමුද්ධරණං <b>අත්ථුද්ධාරො</b> සමානසද්දවචනීයෙසු වා අත්ථෙසු අධිප්පෙතස්සෙව අත්ථස්ස උද්ධරණං <b>අත්ථුද්ධාරො</b>තිපි වට්ටති। අනෙකත්ථදස්සනඤ්හි අධිප්පෙතත්ථස්ස උද්ධරණත්ථමෙව। නනු ච “අත්ථමත්තං පති සද්දා අභිනිවිසන්තී”තිආදිනා අත්ථුද්ධාරෙ <pb M=2.11/> චොදනා, සොධනා ච හෙට්ඨා වුත්තායෙව। අපිච විසෙසසද්දස්ස අවාචකභාවතො පාතිමොක්ඛුද්දෙසාදිවිසයොපි උපොසථසද්දො සාමඤ්ඤරූපො එව, අථ කස්මා පාතිමොක්ඛුද්දෙසාදිවිසෙසවිසයො වුත්තොති? සච්චමෙතං, අයං පනත්ථො තාදිසං සද්දසාමඤ්ඤමනාදියිත්වා තත්ථ තත්ථ සම්භවත්ථදස්සනවසෙනෙව වුත්තොති, එවං සබ්බත්ථ। සීලදිට්ඨිවසෙන (සීලසුද්ධිවසෙන දී॰ නි॰ ටී॰ 1.150) උපෙතෙහි සමග්ගෙහි වසීයති න උට්ඨීයතීති <b>උපොසථො,</b> පාතිමොක්ඛුද්දෙසො। සමාදානවසෙන, අධිට්ඨානවසෙන වා උපෙච්ච අරියවාසාදිඅත්ථාය වසිතබ්බො ආවසිතබ්බොති <b>උපොසථො,</b> සීලං। අනසනාදිවසෙන උපෙච්ච වසිතබ්බො අනුවසිතබ්බොති <b>උපොසථො,</b> වතසමාදානසඞ්ඛාතො උපවාසො। නවමහත්ථිකුලපරියාපන්නෙ හත්ථිනාගෙ කිඤ්චි කිරියමනපෙක්ඛිත්වා තංකුලසම්භූතතාමත්තං පති රුළ්හිවසෙනෙව <b>උපොසථො</b>ති සමඤ්ඤා, තස්මා තත්ථ නාමපඤ්ඤත්ති වෙදිතබ්බා। අරයො උපගන්ත්වා උසෙති දාහෙතීති <b>උපොසථො,</b> උසසද්දො දාහෙතිපි සද්දවිදූ වදන්ති। දිවසෙ පන උපොසථ සද්දපවත්ති අට්ඨකථායං වුත්තායෙව। <b>“සුද්ධස්ස වෙ සදාඵග්ගූ”</b>තිආදීසු <b>සුද්ධස්සා</b>ති සබ්බසො කිලෙසමලාභාවෙන පරිසුද්ධස්ස। <b>වෙ</b>ති නිපාතමත්තං, බ්යත්තන්ති වා අත්ථො। <b>සදා</b>ති නිච්චකාලම්පි। <b>ඵග්ගූ</b>ති ඵග්ගුණීනක්ඛත්තමෙව යුත්තං භවති, නිරුත්තිනයෙන චෙතස්ස සිද්ධි। යස්ස හි සුන්දරිකභාරද්වාජස්ස නාම බ්රාහ්මණස්ස ඵග්ගුණමාසෙ උත්තරඵග්ගුණීයුත්තදිවසෙ තිත්ථන්හානං කරොන්තස්ස සංවච්ඡරම්පි කතපාපපවාහනං හොතීති ලද්ධි। තතො තං විවෙචෙතුං ඉදං මජ්ඣිමාගමාවරෙ මූලපණ්ණාසකෙ වත්ථසුත්තෙ භගවතා වුත්තං। <b>සුද්ධස්සුපොසථො සදා</b>ති යථාවුත්තකිලෙසමලසුද්ධියා පරිසුද්ධස්ස උපොසථඞ්ගානි, වතසමාදානානි ච අසමාදියතොපි නිච්චකාලං උපොසථවාසො එව භවතීති අත්ථො। <b>“න භික්ඛවෙ”</b>තිආදීසු “අභික්ඛුකො ආවාසො න ගන්තබ්බො”ති නීහරිත්වා සම්බන්ධො। <b>උපවසිතබ්බදිවසො</b>ති උපවසනකරණදිවසො, අධිකරණෙ වා තබ්බසද්දො දට්ඨබ්බො। එවඤ්හි අට්ඨකථායං වුත්තනිබ්බචනෙන සමෙති। අන්තොගධාවධාරණෙන, අඤ්ඤත්ථාපොහනෙන ච නිවාරණං සන්ධාය <b>“සෙසද්වයනිවාරණත්ථ”</b>න්ති වුත්තං। “පන්නරසෙ”ති පදමාරබ්භ දිවසවසෙන යථාවුත්තනිබ්බචනං කතන්ති <pb M=2.12/> දස්සෙන්තො <b>“තෙනෙව වුත්ත”</b>න්තිආදිමාහ। පඤ්චදසන්නං තිථීනං පූරණවසෙන “පන්නරසො”ති හි දිවසො වුත්තො।
bod:<b>“තානි එත්ථ සන්තී”</b>ති එත්තකෙයෙව වුත්තෙ නන්වෙතානි අඤ්ඤත්ථාපි සන්තීති චොදනා සියාති තං නිවාරෙතුං <b>“තදා කිරා”</b>තිආදි වුත්තං। අනෙන බහුසො, අතිසයතො වා එත්ථ තද්ධිතවිසයො <pb V=2.11/> පයුත්තොති දස්සෙති। චාතුමාසී, චාතුමාසිනීති ච පච්චයවිසෙසෙන ඉත්ථිලිඞ්ගෙයෙව පරියායවචනං। <b>පරියොසානභූතා</b>ති ච පූරණභාවමෙව සන්ධාය වදති තාය සහෙව චතුමාසපරිපුණ්ණභාවතො। <b>ඉධා</b>ති පාළියං। තීහි ආකාරෙහි පූරෙතීති <b>පුණ්ණා</b>ති අත්ථං දස්සෙති <b>“මාසපුණ්ණතායා”</b>තිආදිනා। තත්ථ තදා කත්තිකමාසස්ස පුණ්ණතාය <b>මාසපුණ්ණතා।</b> පුරිමපුණ්ණමිතො හි පට්ඨාය යාව අපරා පුණ්ණමී, තාව එකො මාසොති තත්ථ වොහාරො। වස්සානස්ස උතුනො පුණ්ණතාය <b>උතුපුණ්ණතා।</b> කත්තිකමාසලක්ඛිතස්ස සංවච්ඡරස්ස පුණ්ණතාය <b>සංවච්ඡරපුණ්ණතා।</b> පුරිමකත්තිකමාසතො පභුති යාව අපරකත්තිකමාසො, තාව එකො කත්තිකසංවච්ඡරොති එවං සංවච්ඡරපුණ්ණතායාති වුත්තං හොති। ලොකිකානං මතෙන පන මාසවසෙන සංවච්ඡරසමඤ්ඤා ලක්ඛිතා। තථා ච ලක්ඛණං ගරුසඞ්කන්තිවසෙන। වුත්තඤ්හි <b>ජොතිසත්ථෙ</b> –
gax:“නක්ඛත්තෙන සහොදය-මත්ථං යාති සූරමන්ති।
gae:තස්ස සඞ්කං තත්ර වත්තබ්බං, වස්සං මාසකමෙනෙවා”ති॥
bod:මිනීයති දිවසො එතෙනාති <b>මා।</b> තස්ස හි ගතියා දිවසො මිනිතබ්බො “පාටිපදො දුතියා, තතියා”තිආදිනා। <b>එත්ථ පුණ්ණො</b>ති එතිස්සා රත්තියා සබ්බකලාපාරිපූරියා පුණ්ණො। චන්දස්ස හි සොළසමො භාගො “කලා”ති වුච්චති, තදා ච චන්දො සබ්බාසම්පි සොළසන්නං කලානං වසෙන පරිපුණ්ණො හුත්වා දිස්සති। එත්ථ ච “තදහුපොසථෙ පන්නරසෙ”ති පදානි දිවසවසෙන වුත්තානි, “කොමුදියා”තිආදීනි තදෙකදෙසරත්තිවසෙන।
bod:කස්මා පන රාජා අමච්චපරිවුතො නිසින්නො, න එකකොවාති චොදනාය සොධනාලෙසං දස්සෙතුං පාළිපදත්ථමෙව අවත්වා <b>“එවරූපායා”</b>තිආදීනිපි වදති। එතෙහි චායං සොධනාලෙසො දස්සිතො “එවං රුචියමානාය රත්තියා තදා පවත්තත්තා තථා පරිවුතො නිසින්නො”ති। <b>ධොවියමානදිසාභාගායා</b>ති <pb M=2.13/> එත්ථාපි වියසද්දො යොජෙතබ්බො। <b>රජතවිමානනිච්ඡරිතෙහී</b>ති රජතවිමානතො නික්ඛන්තෙහි, රජතවිමානප්පභාය වා විප්ඵුරිතෙහි। <b>“විසරො”</b>ති ඉදං මුත්තාවළිආදීනම්පි විසෙසනපදං। අබ්භං ධූමො රජො රාහූති ඉමෙ චත්තාරො උපක්කිලෙසා පාළිනයෙන (අ॰ නි॰ 4.50; පාචි॰ 447)। <b>රාජාමච්චෙහී</b>ති රාජකුලසමුදාගතෙහි අමච්චෙහි। අථ වා අනුයුත්තකරාජූහි චෙව අමච්චෙහි චාති අත්ථො। <b>කඤ්චනාසනෙ</b>ති සීහාසනෙ। “රඤ්ඤං තු හෙමමාසනං, සීහාසනමථො වාළබීජනිත්ථී ච චාමර”න්ති හි වුත්තං। <b>කස්මා නිසින්නො</b>ති නිසීදනමත්තෙ චොදනා। <b>එත</b> න්ති කන්දනං, පබොධනං වා। <b>ඉතී</b>ති ඉමිනා හෙතුනා। <b>නක්ඛත්ත</b> න්ති කත්තිකානක්ඛත්තඡණං। සම්මා ඝොසිතබ්බං එතරහි නක්ඛත්තන්ති <b>සඞ්ඝුට්ඨං।</b> පඤ්චවණ්ණකුසුමෙහි <pb V=2.12/> ලාජෙන, පුණ්ණඝටෙහි ච පටිමණ්ඩිතං ඝරෙසු ද්වාරං යස්ස තදෙතං නගරං <b>පඤ්ච…පෙ॰… ද්වාරං।</b> <b>ධජො</b> වටො। <b>පටාකො</b> පට්ටොති සීහළියා වදන්ති। තදා කිර පදීපුජ්ජලනසීසෙන කතනක්ඛත්තං। තථා හි <b>උම්මාදන්තිජාතකා</b>දීසුපි (ජා॰ 2.18.57) කත්තිකමාසෙ එවමෙව වුත්තං। තෙනාහ <b>“සමුජ්ජලිතදීපමාලාලඞ්කතසබ්බදිසාභාග”</b>න්ති। <b>වීථි</b> නාම රථිකා මහාමග්ගො। <b>රච්ඡා</b> නාම අනිබ්බිද්ධා ඛුද්දකමග්ගො। තත්ථ තත්ථ නිසින්නවසෙන සමානභාගෙන පාටියෙක්කං නක්ඛත්තකීළං අනුභවමානෙන සමභිකිණ්ණන්ති වුත්තං හොති। <b>මහාඅට්ඨකථායං</b> එවං වත්වාපි තත්ථෙව ඉති සන්නිට්ඨානං කතන්ති අත්ථො।
bod:<b>උදානං උදාහාරො</b>ති අත්ථතො එකං। <b>මාන</b>න්ති මානපත්තං කත්තුභූතං। ඡඩ්ඩනවසෙන <b>අවසෙකො।</b> සොතවසෙන <b>ඔඝො। පීතිවචන</b>න්ති පීතිසමුට්ඨානවචනං කම්මභූතං। <b>හදය</b>න්ති චිත්තං කත්තුභූතං। <b>ගහෙතු</b>න්ති බහි අනිච්ඡරණවසෙන ගණ්හිතුං, හදයන්තොයෙව ඨපෙතුං න සක්කොතීති අධිප්පායො। තෙන වුත්තං <b>“අධිකං හුත්වා”</b>තිආදි। ඉදං වුත්තං හොති – යං වචනං පටිග්ගාහක නිරපෙක්ඛං කෙවලං උළාරාය පීතියා වසෙන සරසතො සහසාව මුඛතො නිච්ඡරති, තදෙවිධ “උදාන”න්ති අධිප්පෙතන්ති।
bod:දොසෙහි ඉතා ගතා අපගතාති <b>දොසිනා</b> ත-කාරස්ස න-කාරං කත්වා යථා “කිලෙසෙ ජිතො විජිතාවීති ජිනො”ති ආහ <b>“දොසාපගතා”</b>ති। යදිපි සුත්තෙ වුත්තං “චත්තාරොමෙ භික්ඛවෙ චන්දිමසූරියානං උපක්කිලෙසා, යෙහි උපක්කිලෙසෙහි උපක්කිලිට්ඨා චන්දිමසූරියා න <pb M=2.14/> තපන්ති න භාසන්ති න විරොචන්ති। කතමෙ චත්තාරො? අබ්භා භික්ඛවෙ…පෙ॰… මහිකා। ධූමො රජො। රාහු භික්ඛවෙ චන්දිමසූරියානං උපක්කිලෙසො”ති, (චූළව॰ 447) තථාපි තතියුපක්කිලෙසස්ස පභෙදදස්සන වසෙන අට්ඨකථානයෙන දස්සෙතුං <b>“පඤ්චහි උපක්කිලෙසෙහී”</b>ති වුත්තං। අයමත්ථො ච රමණීයාදිසද්දයොගතො ඤායතීති ආහ <b>“තස්මා”</b>තිආදි। අනීය-සද්දොපි බහුලා කත්වත්ථාභිධායකො යථා “නිය්යානිකා ධම්මා”ති (ධ॰ ස॰ දුකමාතිකා 96) දස්සෙති <b>“රමයතී”</b>ති ඉමිනා। ජුණ්හාවසෙන රත්තියා සුරූපත්තමාහ <b>“වුත්තදොසවිමුත්තායා”</b>තිආදිනා। අබ්භාදයො චෙත්ථ වුත්තදොසා। අයඤ්ච හෙතු <b>“දස්සිතුං යුත්තා”</b>ති එත්ථාපි සම්බජ්ඣිතබ්බො। තෙන කාරණෙන, උතුසම්පත්තියා ච පාසාදිකතා දට්ඨබ්බා। ඊදිසාය රත්තියා යුත්තො දිවසො මාසො උතු සංවච්ඡරොති එවං දිවසමාසාදීනං <b>ලක්ඛණා</b> සල්ලක්ඛණුපායා <b>භවිතුං යුත්තා,</b> තස්මා ලක්ඛිතබ්බාති <b>ලක්ඛණියා,</b> සා එව <b>ලක්ඛඤ්ඤා</b> ය-වතො ණ-කාරස්ස ඤ-කාරාදෙසවසෙන යථා “පොක්ඛරඤ්ඤො සුමාපිතා”ති ආහ <b>“දිවසමාසාදීන”</b>න්තිආදි।
bod:“යං <pb V=2.13/> නො පයිරුපාසතො චිත්තං පසීදෙය්යා”ති වචනතො <b>සමණං වා බ්රාහ්මණං වා</b>ති එත්ථ පරමත්ථසමණො, පරමත්ථබ්රාහ්මණො ච අධිප්පෙතො, න පන පබ්බජ්ජාමත්තසමණො, න ච ජාතිමත්තබ්රාහ්මණොති වුත්තං <b>“සමිතපාපතායා”</b>තිආදි। බහති පාපෙ බහි කරොතීති <b>බ්රාහ්මණො</b> නිරුත්තිනයෙන। බහුවචනෙ වත්තබ්බෙ එකවචනං, එකවචනෙ වා වත්තබ්බෙ බහුවචනං වචනබ්යත්තයො වචනවිපල්ලාසොති අත්ථො। ඉධ පන “පයිරුපාසත”න්ති වත්තබ්බෙ “පයිරුපාසතො”ති වුත්තත්තා බහුවචනෙ වත්තබ්බෙ එකවචනවසෙන වචනබ්යත්තයො දස්සිතො। අත්තනි, ගරුට්ඨානියෙ ච හි එකස්මිම්පි බහුවචනප්පයොගො නිරුළ්හො। <b>පයිරුපාසතො</b>ති ච වණ්ණවිපරියායනිද්දෙසො එස යථා “පයිරුදාහාසී”ති। අයඤ්හි බහුලං දිට්ඨපයොගො, යදිදං පරිසද්දෙ ය-කාරපරෙ වණ්ණවිපරියායො। තථා හි අක්ඛරචින්තකා වදන්ති “පරියාදීනං රයාදිවණ්ණස්ස යරාදීහි විපරියායො”ති। <b>ය</b>න්ති සමණං වා බ්රාහ්මණං වා। <b>ඉමිනා සබ්බෙනපි වචනෙනා</b>ති “රමණීයා වතා”තිආදිවචනෙන। <b>ඔභාසනිමිත්තකම්ම</b>න්ති ඔභාසභූතං නිමිත්තකම්මං <pb M=2.15/>, පරිබ්යත්තං නිමිත්තකරණන්ති අත්ථො। <b>මහාපරාධතායා</b>ති මහාදොසතාය।
bod:<b>“තෙන හී”</b>තිආදි තදත්ථවිවරණං। <b>දෙවදත්තො චා</b>ති එත්ථ <b>ච</b>-සද්දො සමුච්චයවසෙන අත්ථුපනයනෙ, තෙන යථා රාජා අජාතසත්තු අත්තනො පිතු අරියසාවකස්ස සත්ථු උපට්ඨාකස්ස ඝාතනෙන මහාපරාධො, එවං භගවතො මහානත්ථකරස්ස දෙවදත්තස්ස අපස්සයභාවෙනාපීති ඉමමත්ථං උපනෙති। <b>තස්ස පිට්ඨිඡායායා</b>ති වොහාරමත්තං, තස්ස ජීවකස්ස පිට්ඨිඅපස්සයෙන, තං පමුඛං කත්වා අපස්සායාති වුත්තං හොති। <b>වික්ඛෙපපච්ඡෙදනත්ථ</b>න්ති වක්ඛමානාය අත්තනො කථාය උප්පජ්ජනකවික්ඛෙපස්ස පච්ඡින්දනත්ථං, අනුප්පජ්ජනත්ථන්ති අධිප්පායො। තෙනාහ <b>“තස්සං හී”</b>තිආදි। <b>අසික්ඛිතාන</b>න්ති කායවචීසංයමනෙ විගතසික්ඛානං। <b>කුලූපකෙ</b>ති කුලමුපගතෙ සත්ථාරෙ। <b>ගහිතාසාරතායා</b>ති ගහෙතබ්බගුණසාරවිගතතාය। <b>නිබ්බික්ඛෙප</b>න්ති අඤ්ඤෙසමපනයනවිරහිතං।
bod:<b>භද්ද</b>න්ති අවස්සයසම්පන්නතාය සුන්දරං।
bod:151:අයඤ්චත්ථො ඉමාය පාළිච්ඡායාය අධිගතො, ඉමමත්ථමෙව වා අන්තොගධං කත්වා පාළියමෙවං වුත්තන්ති දස්සෙති <b>“තෙනාහා”</b>තිආදිනා। අසත්ථාපි සමානො සත්ථා පටිඤ්ඤාතො යෙනාති <b>සත්ථුපටිඤ්ඤාතො,</b> තස්ස අබුද්ධස්සාපි සමානස්ස බුද්ධපටිඤ්ඤාතස්ස “අහමෙකො ලොකෙ අත්ථධම්මානුසාසකො”ති ආචරියපටිඤ්ඤාතභාවං වා සන්ධාය එවං වුත්තං। <b>“සො කිරා”</b>තිආදිනා අනුස්සුතිමත්තං පති පොරාණට්ඨකථානයොව කිරසද්දෙන වුත්තො। එස නයො පරතො මක්ඛලිපදනිබ්බචනෙපි <pb V=2.14/>। <b>එකූනදාසසතං පූරයමානො</b>ති එකෙනූනදාසසතං අත්තනා සද්ධිං අනූනදාසසතං කත්වා පූරයමානො। එවං ජායමානො චෙස මඞ්ගලදාසො ජාතො। <b>ජාතරූපෙනෙවා</b>ති මාතුකුච්ඡිතො විජාතවෙසෙනෙව, යථා වා සත්තා අනිවත්ථා අපාරුතා ජායන්ති, තථා ජාතරූපෙනෙව। <b>උපසඞ්කමන්තී</b>ති උපගතා භජන්තා හොන්ති। <b>තදෙව පබ්බජ්ජං අග්ගහෙසී</b>ති තදෙව නග්ගරූපං “අයමෙව පබ්බජ්ජා නාම සියා”ති පබ්බජ්ජං කත්වා අග්ගහෙසි। <b>පබ්බජිංසූ</b>ති තං පබ්බජිතමනුපබ්බජිංසු।
bod:<b>“පබ්බජිතසමූහසඞ්ඛාතො”</b>ති එතෙන පබ්බජිතසමූහතාමත්තෙන සඞ්ඝො, න නිය්යානිකදිට්ඨිවිසුද්ධසීලසාමඤ්ඤවසෙන සංහතත්තාති දස්සෙති। <b>අස්ස අත්ථී</b>ති <pb M=2.16/> අස්ස සත්ථුපටිඤ්ඤාතස්ස පරිවාරභාවෙන අත්ථි। <b>“සඞ්ඝී ගණී”</b>ති චෙදං පරියායවචනං, සඞ්කෙතමත්තතො නානන්ති ආහ <b>“ස්වෙවා”</b>තිආදි। <b>ස්වෙවා</b>ති ච පබ්බජිතසමූහසඞ්ඛාතො එව। කෙචි පන “පබ්බජිතසමූහවසෙන <b>සඞ්ඝී,</b> ගහට්ඨසමූහවසෙන <b>ගණී”</b>ති වදන්ති, තං තෙසං මතිමත්තං ගණෙ එව ලොකෙ සඞ්ඝ-සද්දස්ස නිරුළ්හත්තා। අචෙලකවතචරියාදි අත්තනා පරිකප්පිතමත්තං <b>ආචාරො।</b> <b>පඤ්ඤාතො පාකටො</b> සඞ්ඝීආදිභාවෙන। <b>අප්පිච්ඡො සන්තුට්ඨො</b>ති අත්ථතො එකං। තත්ථ ලබ්භමානාප්පිච්ඡතං දස්සෙතුං <b>“අප්පිච්ඡතාය වත්ථම්පි න නිවාසෙතී”</b>ති වුත්තං। න හි තස්මිං සාසනිකෙ විය සන්තගුණනිග්ගූහණලක්ඛණා අප්පිච්ඡතා ලබ්භති। <b>යසො</b>ති කිත්තිසද්දො। තරන්ති එතෙන සංසාරොඝන්ති එවං සම්මතතාය ලද්ධි <b>තිත්ථං</b> නාම “සාධූ”ති සම්මතො, න ච සාධූහි සම්මතොති අත්ථමාහ <b>“අය”</b>න්තිආදිනා। න හි තස්ස සාධූහි සම්මතතා ලබ්භති। <b>සුන්දරො සප්පුරිසො</b>ති ද්විධා අත්ථො। <b>අස්සුතවතො</b>ති අස්සුතාරියධම්මස්ස, කත්තුත්ථෙ චෙතං සාමිවචනං। “ඉමානි මෙ වතසමාදානානි එත්තකං කාලං සුචිණ්ණානී”ති බහූ රත්තියො ජානාති। තා පනස්ස රත්තියො චිරකාලභූතාති කත්වා <b>“චිරං පබ්බජිතස්සා”</b>තිආදි වුත්තං, අන්තත්ථඅඤ්ඤපදත්ථසමාසො චෙස යථා “මාසජාතො”ති। අථ තස්ස පදද්වයස්ස කො විසෙසොති චෙ? චිරපබ්බජිතග්ගහණෙනස්ස බුද්ධිසීලතා, රත්තඤ්ඤූගහණෙන තත්ථ සම්පජානතා දස්සිතා, අයමෙතස්ස විසෙසොති। කිං පන අත්ථං සන්ධාය සො අමච්චො ආහාති වුත්තං <b>“අචිරපබ්බජිතස්සා”</b>තිආදි। <b>ඔකප්පනීයා</b>ති සද්දහනීයා। <b>අද්ධාන</b>න්ති දීඝකාලං। කිත්තකො පන සොති ආහ <b>“ද්වෙ තයො රාජපරිවට්ටෙ”</b>ති, ද්වින්නං, තිණ්ණං වා රාජූනං රජ්ජානුසාසනපටිපාටියොති අත්ථො। “අද්ධගතො”ති වත්වාපි පුන කතං වයග්ගහණං ඔසානවයාපෙක්ඛං පදද්වයස්ස අත්ථවිසෙසසම්භවතොති දස්සෙති <b>“පච්ඡිමවය”</b>න්ති ඉමිනා। <b>උභය</b>න්ති “අද්ධගතො, වයොඅනුප්පත්තො”ති පදද්වයං।
bod:<b>කාජරො</b> <pb V=2.15/> නාම එකො රුක්ඛවිසෙසො, යො “පණ්ණකරුක්ඛො”තිපි වුච්චති। දිස්වා විය අනත්තමනොති සම්බන්ධො। පුබ්බෙ පිතරා සද්ධිං සත්ථු සන්තිකං ගන්ත්වා දෙසනාය සුතපුබ්බතං සන්ධායාහ <b>“ඣානා…පෙ॰… කාමො”</b>ති। <b>තිලක්ඛණබ්භාහත</b>න්ති තීහි ලක්ඛණෙහි අභිඝටිතං। <b>දස්සනෙනා</b>ති නිදස්සනමත්තං। සො හි දිස්වා තෙන සද්ධිං අල්ලාපසල්ලාපං කත්වා <pb M=2.17/>, තතො අකිරියවාදං සුත්වා ච අනත්තමනො අහොසි। <b>ගුණකථායා</b>ති අභූතගුණකථාය। තෙනාහ <b>“සුට්ඨුතරං අනත්තමනො”</b>ති। යදි අනත්තමනො, කස්මා තුණ්හී අහොසීති චොදනං විසොධෙති <b>“අනත්තමනො සමානොපී”</b>තිආදිනා।
bod:152:<b>ගොසාලායා</b>ති එවංනාමකෙ ගාමෙති වුත්තං। වස්සානකාලෙ ගුන්නං පතිට්ඨිතසාලායාති පන අත්ථෙ තබ්බසෙන තස්ස නාමං සාතිසයමුපපන්නං හොති බහුලමනඤ්ඤසාධාරණත්තා, තථාපි සො පොරාණෙහි අනනුස්සුතොති එකච්චවාදො නාම කතො। <b>“මා ඛලීති සාමිකො ආහා”</b>ති ඉමිනා තථාවචනමුපාදාය තස්ස ආඛ්යාතපදෙන සමඤ්ඤාති දස්සෙති। සඤ්ඤාය හි වත්තුමිච්ඡාය ආඛ්යාතපදම්පි නාමිකං භවති යථා “අඤ්ඤාසිකොණ්ඩඤ්ඤො”ති (මහාව॰ 17)। <b>සෙස</b>න්ති “සො පණ්ණෙන වා”තිආදිවචනං।
bod:153:දාසාදීසු සිරිවඩ්ඪකාදිනාමමිව <b>අජිතො</b>ති තස්ස නාමමත්තං। කෙසෙහි වායිතො කම්බලො යස්සාතිපි යුජ්ජති। <b>පටිකිට්ඨතර</b>න්ති නිහීනතරං। <b>“යථාහා”</b>තිආදිනා අඞ්ගුත්තරාගමෙ තිකනිපාතෙ මක්ඛලිසුත්ත (අ॰ නි॰ 3.138) මාහරි। <b>තන්තාවුතානී</b>ති තන්තෙ වීතානි। <b>“සීතෙ සීතො”</b>තිආදිනා ඡහාකාරෙහි තස්ස පටිකිට්ඨතරං දස්සෙති।
bod:154:පකුජ්ඣති සම්මාදිට්ඨිකෙසු බ්යාපජ්ජතීති <b>පකුධො। වච්චං කත්වාපී</b>ති එත්ථ <b>පි</b>-සද්දෙන භොජනං භුඤ්ජිත්වාපි කෙනචි අසුචිනා මක්ඛිත්වාපීති ඉමමත්ථං සම්පිණ්ඩෙති। <b>වාලිකාථූපං කත්වා</b>ති වතසමාදානසීසෙන වාලිකාසඤ්චයං කත්වා, තථාරූපෙ අනුපගමනීයට්ඨානෙ පුන වතං සමාදාය ගච්ඡතීති වුත්තං හොති।
bod:156:<b>“ගණ්ඨනකිලෙසො”</b>ති එතස්ස “පලිබුන්ධනකිලෙසො”ති අත්ථවචනං, සංසාරෙ පරිබුන්ධනකිච්චො ඛෙත්තවත්ථුපුත්තදාරාදිවිසයො රාගාදිකිලෙසොති අත්ථො। <b>“එවංවාදිතායා”</b>ති ඉමිනා ලද්ධිවසෙනස්ස නාමං, න පනත්ථතොති දස්සෙති। යාව හි සො මග්ගෙන සමුග්ඝාටිතො, තාව අත්ථියෙව। අයං පන වචනත්ථො – “නත්ථි මය්හං ගණ්ඨො”ති ගණ්හාතීති <b>නිගණ්ඨො</b>ති। <b>නාටස්සා</b>ති එවංනාමකස්ස।
sub:කොමාරභච්චජීවකකථාවණ්ණනා
bod:157:සබ්බථා <pb V=2.16/> <pb M=2.18/> තුණ්හීභූතභාවං සන්ධාය <b>“එස නාග…පෙ॰… වියා”</b>ති වුත්තං। <b>සුපණ්ණො</b>ති ගරුළො, ගරුඩො වා සක්කටමතෙන। “ඩ-ළාන’මවිසෙසො”ති හි තත්ථ වදන්ති। යථාධිප්පායං න වත්තතීති කත්වා <b>“අනත්ථො වත මෙ”</b>ති වුත්තං। <b>උපසන්තස්සා</b>ති සබ්බථා සඤ්ඤමෙන උපසමං ගතස්ස। ජීවකස්ස තුණ්හීභාවො මම අධිප්පායස්ස මද්දනසදිසො, තස්මා තදෙව තුණ්හීභාවං පුච්ඡිත්වා කථාපනෙන මම අධිප්පායො සම්පාදෙතබ්බොති අයමෙත්ථ රඤ්ඤො අධිප්පායොති දස්සෙන්තො <b>“හත්ථිම්හි ඛො පනා”</b>තිආදිමාහ। <b>කි</b>න්ති කාරණපුච්ඡායං නිපාතොති දස්සෙති <b>“කෙන කාරණෙනා”</b>ති ඉමිනා, යෙන තුවං තුණ්හී, කිං තං කාරණන්ති වා අත්ථං දස්සෙති। තත්ථ යථාසම්භවං කාරණං උද්ධරිත්වා අධිප්පායං දස්සෙතුං “<b>ඉමෙස”</b>න්තිආදි වුත්තං। <b>යථා එතෙස</b>න්ති එතෙසං කුලූපකො අත්ථි යථා, ඉමෙසං නු ඛො තිණ්ණං කාරණානං අඤ්ඤතරෙන කාරණෙන තුණ්හී භවසීති පුච්ඡතීති අධිප්පායො।
bod:<b>කථාපෙතී</b>ති කථාපෙතුකාමො හොති। <b>පඤ්චපතිට්ඨිතෙනා</b>ති එත්ථ පඤ්චහි අඞ්ගෙහි අභිමුඛං ඨිතෙනාති අත්ථො, පාදජාණු කප්පර හත්ථ සීසසඞ්ඛාතානි පඤ්ච අඞ්ගානි සමං කත්වා ඔනාමෙත්වා අභිමුඛං ඨිතෙන පඨමං වන්දිත්වාති වුත්තං හොති। යම්පි වදන්ති “නවකතරෙනුපාලි භික්ඛුනා වුඩ්ඪතරස්ස භික්ඛුනො පාදෙ වන්දන්තෙන ඉමෙ පඤ්ච ධම්මෙ අජ්ඣත්තං උපට්ඨාපෙත්වා පාදා වන්දිතබ්බා’තිආදිකං (පරි॰ 469) විනයපාළිමාහරිත්වා එකංසකරණඅඤ්ජලිපග්ගහණපාදසම්බාහනපෙමගාරවුපට්ඨාපනවසෙන පඤ්චපතිට්ඨිතවන්දනා”ති, තමෙත්ථානධිප්පෙතං දූරතො වන්දනෙ යථාවුත්තපඤ්චඞ්ගස්ස අපරිපුණ්ණත්තා। වන්දනා චෙත්ථ පණමනා අඤ්ජලිපග්ගහණකරපුටසමායොගො। <b>“පඤ්චපතිට්ඨිතෙන වන්දිත්වා”</b>ති ච කායපණාමො වුත්තො, <b>“මම සත්ථුනො”</b>තිආදිනා පන වචීපණාමො, තදුභයපුරෙචරානුචරවසෙන මනොපණාමොති। කාමං සබ්බාපි තථාගතස්ස පටිපත්ති අනඤ්ඤසාධාරණා අච්ඡරියබ්භුතරූපාව, තථාපි ගබ්භොක්කන්ති අභිජාති අභිනික්ඛමන අභිසම්බොධි ධම්මචක්කප්පවත්තන (සං॰ නි॰ 5.1081; පටි॰ ම॰ 3.30) යමකපාටිහාරියදෙවොරොහනානි සදෙවකෙ ලොකෙ අතිවිය සුපාකටානි, න සක්කා කෙනචි පටිබාහිතුන්ති තානියෙවෙත්ථ උද්ධටානි।
bod:ඉත්ථං <pb M=2.19/> ඉමං පකාරං භූතො පත්තොති <b>ඉත්ථම්භූතො,</b> තස්ස ආඛ්යානං <b>ඉත්ථම්භූතාඛ්යානං,</b> සොයෙවත්ථො <b>ඉත්ථම්භූතාඛ්යානත්ථො। </b> අථ වා ඉත්ථං එවංපකාරො භූතො ජාතොති <b>ඉත්ථම්භූතො,</b> තාදිසොති ආඛ්යානං <b>ඉත්ථම්භූතාඛ්යානං,</b> තදෙවත්ථො <b>ඉත්ථම්භූතාඛ්යානත්ථො,</b> තස්මිං උපයොගවචනන්ති අත්ථො। <b>අබ්භුග්ගතො</b>ති එත්ථ <pb V=2.17/> හි <b>අභි</b>සද්දො පධානවසෙන ඉත්ථම්භූතාඛ්යානත්ථජොතකො කම්මප්පවචනීයො අභිභවිත්වා උග්ගමනකිරියාපකාරස්ස දීපනතො, තෙන පයොගතො “තං ඛො පන භගවන්ත”න්ති ඉදං උපයොගවචනං සාමිඅත්ථෙ සමානම්පි අප්පධානවසෙන ඉත්ථම්භූතාඛ්යානත්ථදීපනතො “ඉත්ථම්භූතාඛ්යානත්ථෙ”ති වුත්තං। තෙනෙවාහ <b>“තස්ස ඛො පන භගවතොති අත්ථො”</b>ති। නනු ච “සාධු දෙවදත්තො මාතරමභී”ති එත්ථ විය “තං ඛො පන භගවන්ත”න්ති එත්ථ අභිසද්දො අප්පයුත්තො, කථමෙත්ථ තංපයොගතො උපයොගවචනං සියාති? අත්ථතො පයුත්තත්තා। අත්ථසද්දපයොගෙසු හි අත්ථපයොගොයෙව පධානොති। ඉදං වුත්තං හොති – යථා “සාධු දෙවදත්තො මාතරමභී”ති එත්ථ අභිසද්දපයොගතො ඉත්ථම්භූතාඛ්යානෙ උපයොගවචනං කතං, එවමිධාපි “තං ඛො පන භගවන්තං අභි එවං කල්යාණො කිත්තිසද්දො උග්ගතො”ති අභිසද්දපයොගතො ඉත්ථම්භූතාඛ්යානෙ උපයොගවචනං කතන්ති। යථා හි “සාධු දෙවදත්තො මාතරමභී”ති එත්ථ “දෙවදත්තො මාතරමභි මාතුවිසයෙ, මාතුයා වා සාධූ”ති එවං අධිකරණත්ථෙ, සාමිඅත්ථෙ වා භුම්මවචනස්ස, සාමිවචනස්ස වා පසඞ්ගෙ ඉත්ථම්භූතාඛ්යානජොතකෙන කම්මප්පවචනීයෙන අභිසද්දෙන පයොගතො උපයොගවචනං කතං, එවමිධාපි සාමිඅත්ථෙ සාමිවචනප්පසඞ්ගෙ යථා ච තත්ථ “දෙවදත්තො මාතුවිසයෙ, මාතු සම්බන්ධී වා සාධුත්තප්පකාරප්පත්තො”ති අයමත්ථො විඤ්ඤායති, එවමිධාපි “භගවතො සම්බන්ධී කිත්තිසද්දො අබ්භුග්ගතො අභිභවිත්වා උග්ගමනප්පකාරප්පත්තො”ති අයමත්ථො විඤ්ඤායති। තත්ථ හි දෙවදත්තග්ගහණං විය ඉධ කිත්තිසද්දග්ගහණං, “මාතර”න්ති වචනං විය “භගවන්ත”න්ති වචනං, සාධුසද්දො විය උග්ගතසද්දො වෙදිතබ්බො।
bod:<b>කල්යාණො</b>ති භද්දකො। කල්යාණභාවො චස්ස කල්යාණගුණවිසයතායාති ආහ <b>“කල්යාණගුණසමන්නාගතො”</b>ති, කල්යාණෙහි ගුණෙහි සමන්නාගතො තබ්බිසයතාය යුත්තොති අත්ථො। තං විසයතා හෙත්ථ සමන්නාගමො, කල්යාණගුණවිසයතාය තන්නිස්සිතොති <pb M=2.20/> අධිප්පායො। <b>සෙට්ඨො</b>ති පරියායවචනෙපි එසෙව නයො। සෙට්ඨගුණවිසයතා එව හි කිත්තිසද්දස්ස සෙට්ඨතා “භගවාති වචනං සෙට්ඨං, භගවාති වචනමුත්තම”න්තිආදීසු (විසුද්ධි॰ 1.142; පාරා॰ අට්ඨ॰ 1.වෙරඤ්ජකණ්ඩවණ්ණනා; උදා॰ අට්ඨ॰ 1; ඉතිවු॰ අට්ඨ॰ නිදානවණ්ණනා; මහානි॰ අට්ඨ॰ 49) විය। “අරහං සම්මාසම්බුද්ධො”තිආදිනා ගුණානං සංකිත්තනතො, සද්දනීයතො ච වණ්ණොයෙව කිත්තිසද්දො නාමාති ආහ <b>“කිත්තියෙවා”</b>ති। වණ්ණො එව හි කිත්තෙතබ්බතො <b>කිත්ති,</b> සද්දනීයතො <b>සද්දො</b>ති ච වුච්චති। කිත්තිපරියායො හි සද්දසද්දො යථා “උළාරසද්දා ඉසයො, ගුණවන්තො තපස්සිනො”ති। කිත්තිවසෙන පවත්තො සද්දො <b>කිත්තිසද්දො</b>ති භින්නාධිකරණතං දස්සෙති <b>“ථුතිඝොසො”</b>ති ඉමිනා। කිත්තිසද්දො හෙත්ථ ථුතිපරියායො කිත්තනමභිත්ථවනං කිත්තීති। ථුතිවසෙන පවත්තො ඝොසො <b>ථුතිඝොසො,</b> අභිත්ථවුදාහාරොති අත්ථො। අභිසද්දො අභිභවනෙ, අභිභවනඤ්චෙත්ථ <pb V=2.18/> අජ්ඣොත්ථරණමෙවාති වුත්තං <b>“අජ්ඣොත්ථරිත්වා”</b>ති, අනඤ්ඤසාධාරණෙ ගුණෙ ආරබ්භ පවත්තත්තා අභිබ්යාපෙත්වාති අත්ථො। කින්ති-සද්දො අබ්භුග්ගතොති චොදනාය “ඉතිපි සො භගවා”තිආදිමාහාති අනුසන්ධිං දස්සෙතුං <b>“කින්තී”</b>ති වුත්තං।
bod:පදානං සම්බජ්ඣනං <b>පදසම්බන්ධො। සො භගවා</b>ති යො සො සමතිංස පාරමියො පූරෙත්වා සබ්බකිලෙසෙ භඤ්ජිත්වා අනුත්තරං සම්මාසම්බොධිං අභිසම්බුද්ධො දෙවානමතිදෙවො සක්කානමතිසක්කො බ්රහ්මානමතිබ්රහ්මා ලොකනාථො භාග්යවන්තතාදීහි කාරණෙහි සදෙවකෙ ලොකෙ “භගවා”ති පත්ථටකිත්තිසද්දො, සො භගවා। යං තං-සද්දා හි නිච්චසම්බන්ධා। “භගවා”ති ච ඉදමාදිපදං සත්ථු නාමකිත්තනං। තෙනාහ ආයස්මා ධම්මසෙනාපති “භගවාති නෙතං නාමං මාතරා කතං, න පිතරා කත”න්තිආදි (මහානි॰ 6; චූළනි॰ 2)। පරතො පන “භගවා”ති පදං ගුණකිත්තනං। යථා කම්මට්ඨානිකෙන“අරහ”න්තිආදීසු නවසු ඨානෙසු පච්චෙකං ඉතිපිසද්දං යොජෙත්වා බුද්ධගුණා අනුස්සරීයන්ති, එවමිධ බුද්ධගුණසංකිත්තකෙනාපීති දස්සෙන්තො <b>“ඉතිපි අරහං…පෙ॰… ඉතිපි භගවා”</b>ති ආහ। එවඤ්හි සති“අරහ”න්තිආදීහි නවහි පදෙහි යෙ සදෙවකෙ ලොකෙ අතිවිය පාකටා පඤ්ඤාතා බුද්ධගුණා, තෙ නානප්පකාරතො විභාවිතා හොන්ති “ඉතිපී”ති පදද්වයෙන තෙසං නානප්පකාරතාදීපනතො। “ඉතිපෙතං භූතං, ඉතිපෙතං <pb M=2.21/> තච්ඡ”න්තිආදීසු (දී॰ නි॰ 1.6) විය හි <b>ඉති</b>-සද්දො ඉධ ආසන්නපච්චක්ඛකරණත්ථො, <b>පි</b>-සද්දො සම්පිණ්ඩනත්ථො, තෙන ච නෙසං නානප්පකාරභාවො දීපිතො, තානි ච ගුණසල්ලක්ඛණකාරණානි සද්ධාසම්පන්නානං විඤ්ඤුජාතිකානං පච්චක්ඛානි හොන්ති, තස්මා තානි සංකිත්තෙන්තෙන විඤ්ඤුනා චිත්තස්ස සම්මුඛීභූතානෙව කත්වා සංකිත්තෙතබ්බානීති දස්සෙන්තො <b>“ඉමිනා ච ඉමිනා ච කාරණෙනාති වුත්තං හොතී”</b>ති ආහ। එවඤ්හි නිරූපෙත්වා කිත්තෙන්තෙ යස්ස සංකිත්තෙති, තස්ස භගවති අතිවිය පසාදො හොති।
bod:<b>ආරකත්තා</b>ති කිලෙසෙහි සුවිදූරත්තා। <b>අරීන</b>න්ති කිලෙසාරීනං। <b>අරාන</b>න්ති සංසාරචක්කස්ස අරානං। <b>හතත්තා</b>ති විද්ධංසිතත්තා। <b>පච්චයාදීන</b>න්ති චීවරාදිපච්චයානඤ්චෙව පූජා විසෙසානඤ්ච। <b>රහාභාවා</b>ති චක්ඛුරහාදීනමභාවතො। රහොපාපකරණාභාවො හි පදමනතික්කම්ම රහාභාවොති වුත්තං। එවම්පි හි යථාධිප්පෙතමත්ථො ලබ්භතීති। <b>තතො</b>ති විසුද්ධිමග්ගතො (විසුද්ධි॰ 1.123)। යථා ච විසුද්ධිමග්ගතො, එවං තංසංවණ්ණනාය <b>පරමත්ථමඤ්ජූසායං</b> (විසුද්ධි॰ ටී॰ 1.124) නෙසං විත්ථාරො ගහෙතබ්බො।
bod:යස්මා ජීවකො බහුසො සත්ථු සන්තිකෙ බුද්ධගුණෙ සුත්වා ඨිතො, දිට්ඨසච්චතාය ච සත්ථුසාසනෙ <pb V=2.19/> විගතකථංකථො, සත්ථුගුණකථනෙ ච වෙසාරජ්ජප්පත්තො, තස්මා සො එවං විත්ථාරතො එව ආහාති වුත්තං <b>“ජීවකො පනා”</b>තිආදි। <b>“එත්ථ චා”</b>තිආදිනා සාමත්ථියත්ථමාහ। <b>ථාමො</b> දෙසනාඤාණමෙව, <b>බලං</b> පන දසබලඤාණං। <b>විස්සත්ථ</b>න්ති භාවනපුංසකපදං, අනාසඞ්කන්ති අත්ථො।
bod:<b>පඤ්චවණ්ණායා</b>ති ඛුද්දිකාදිවසෙන පඤ්චපකාරාය। <b>නිරන්තරං ඵුටං අහොසි</b> කතාධිකාරභාවතො। කම්මන්තරායවසෙන හිස්ස රඤ්ඤො ගුණසරීරං ඛතූපහතං හොති। කස්මා පනෙස ජීවකමෙව ගමනසජ්ජාය ආණාපෙතීති ආහ <b>“ඉමායා”</b>තිආදි।
bod:158:“උත්තම”න්ති වත්වා න කෙවලං උත්තමභාවොයෙවෙත්ථ කාරණං, අථ ඛො අප්පසද්දතාපීති දස්සෙතුං <b>“අස්සයානරථයානානී”</b>තිආදි වුත්තං। හත්ථියානෙසු ච නිබ්බිසෙවනමෙව ගණ්හන්තො හත්ථිනියොපි කප්පාපෙසි। <b>පදානුපද</b>න්ති පදමනුගතං පදං පුරතො ගච්ඡන්තස්ස හත්ථියානස්ස පදෙ තෙසං පදං කත්වා, පදසද්දො චෙත්ථ පදවළඤ්ජෙ। <b>නිබ්බුතස්සා</b>ති සබ්බකිලෙසදරථවූපසමස්ස <pb M=2.22/>। <b>නිබ්බුතෙහෙවා</b>ති අප්පසද්දතාය සද්දසඞ්ඛොභනවූපසමෙහෙව।
bod:<b>කරෙණූ</b>ති හත්ථිනිපරියායවචනං। කණති සද්දං කරොතීති හි <b>කරෙණු,</b> කරොව යස්සා, න දීඝො දන්තොති වා <b>කරෙණු,</b> <b>“කරෙණුකා”</b>තිපි පාඨො, නිරුත්තිනයෙන පදසිද්ධි। <b>ආරොහනසජ්ජනං</b> කුථාදීනං බන්ධනමෙව। <b>ඔපවය්හ</b>න්ති රාජානමුපවහිතුං සමත්ථං। <b>“ඔපගුය්හ”</b>න්තිපි පඨන්ති, රාජානමුපගූහිතුං ගොපිතුං සමත්ථන්ති අත්ථො। <b>“එවං කිරස්සා”</b>තිආදි පණ්ඩිතභාවවිභාවනං। <b>කථා වත්තතී</b>ති ලද්ධොකාසභාවෙන ධම්මකථා පවත්තති। “රඤ්ඤො ආසඞ්කානිවත්තනත්ථං ආසන්නචාරීභාවෙන හත්ථිනීසු ඉත්ථියො නිසජ්ජාපිතා”ති (දී॰ නි॰ ටී॰ 1.158) <b>ආචරියධම්මපාලත්ථෙරෙන</b> වුත්තං। අට්ඨකථායං පන “ඉත්ථියො නිස්සාය පුරිසානං භයං නාම නත්ථි, සුඛං ඉත්ථිපරිවුතො ගමිස්සාමී”ති තත්ථ කාරණං වුත්තමෙව। ඉමිනාපි කාරණෙන භවිතබ්බන්ති පන ආචරියෙන එවං වුත්තං සියා। රඤ්ඤො පරෙසං දූරුපසඞ්කමනභාවදස්සනත්ථං තා පුරිසවෙසං ගාහාපෙත්වා ආවුධහත්ථා කාරිතා। <b>හත්ථිනිකාසතානී</b>ති එත්ථ හත්ථිනියො එව හත්ථිනිකා। “පඤ්ච හත්ථිනියා සතානී”තිපි කත්ථචි පාඨො, සො අයුත්තොව “පඤ්චමත්තෙහි භික්ඛුසතෙහී”තිආදීසු (පාරා॰ 1) විය ඊදිසෙසු පච්ඡිමපදස්ස සමාසස්සෙව දස්සනතො। <b>කස්සචිදෙවා</b>ති සන්නිපතිතෙ මහාජනෙ යස්ස කස්සචි එව, තදඤ්ඤෙසම්පි ආයතිං මග්ගඵලානමුපනිස්සයොති ආහ <b>“සා මහාජනස්ස උපකාරාය භවිස්සතී”</b>ති।
bod:<b>පටිවෙදෙසී</b>ති ඤාපෙසි। <b>උපචාරවචන</b>න්ති වොහාරවචනමත්තං තෙනෙව අධිප්පෙතත්ථස්ස අපරියොසානතො <pb V=2.20/>। තෙනාහ <b>“තදෙව අත්තනො රුචියා කරොහී”</b>ති। ඉමිනායෙව හි තදත්ථපරියොසානං। <b>මඤ්ඤසී</b>ති පකතියාව ජානාසි। <b>තදෙවා</b>ති ගමනාගමනමෙව। යදි ගන්තුකාමො, ගච්ඡ, අථ න ගන්තුකාමො, මා ගච්ඡ, අත්තනො රුචියෙවෙත්ථ පමාණන්ති වුත්තං හොති।
bod:159:පාටිඑක්කායෙව සන්ධිවසෙන <b>පච්චෙකා।</b> “මහඤ්ච”න්ති පදෙ කරණත්ථෙ පච්චත්තවචනන්ති ආහ <b>“මහතා”</b>ති। මහන්තස්ස භාවො <b>මහඤ්චං। න</b> කෙවලං නිග්ගහීතන්තවසෙනෙව පාඨො, අථ ඛො ආකාරන්තවසෙනාපීති ආහ <pb M=2.23/> <b>“මහච්චාතිපි පාළී”</b>ති। යථා “ඛත්තියා”ති වත්තබ්බෙ “ඛත්යා”ති, එවං “මහතියා”ති වත්තබ්බෙ මහත්යා। පුන ච-කාරං කත්වා මහච්චාති සන්ධිවසෙන පදසිද්ධි। පුල්ලිඞ්ගවසෙන වත්තබ්බෙ ඉත්ථිලිඞ්ගවසෙන විපල්ලාසො <b>ලිඞ්ගවිපරියායො।</b> විසෙසනඤ්හි භිය්යො විසෙස්යලිඞ්ගාදිගාහකං।<b> තියොජනසතාන</b>න්ති පච්චෙකං තියොජනසතපරිමණ්ඩලානං। <b>ද්වින්නං මහාරට්ඨානං ඉස්සරියසිරී</b>ති අඞ්ගමගධරට්ඨානමාධිපච්චමාහ। තදත්ථං විවරති <b>“තස්සා”</b>තිආදිනා। <b>පටිමුක්කවෙඨනානී</b>ති ආබන්ධසිරොවෙඨනානි। <b>ආසත්තඛග්ගානී</b>ති අංසෙ ඔලම්බනවසෙන සන්නද්ධාසීනි। <b>මණිදණ්ඩතොමරෙ</b>ති මණිදණ්ඩඞ්කුසෙ।
bod:<b>“අපරාපී”</b>තිආදිනා පදසා පරිවාරා වුත්තා। ඛුජ්ජවාමනකා වෙසවසෙන, කිරාතසවරඅන්ධකාදයො ජාතිවසෙන තාසං පරිචාරකිනියො දස්සිතා। <b>විස්සාසිකපුරිසා</b>ති වස්සවරෙ සන්ධායාහ। කුලභොගඉස්සරියාදිවසෙන මහතී මත්තා පමාණමෙතෙසන්ති <b>මහාමත්තා,</b> මහානුභාවා රාජාමච්චා। <b>විජ්ජාධරතරුණා වියා</b>ති මන්තානුභාවෙන විජ්ජාමයිද්ධිසම්පන්නා විජ්ජාධරකුමාරකා විය। <b>රට්ඨියපුත්තා</b>ති භොජපුත්තා। රට්ඨෙ පරිචරන්තීති හි ලුද්දකා <b>රට්ඨියා,</b> තෙසං නානාවුධපරිචයතාය රාජභටභූතා පුත්තාති අත්ථො, අන්තරරට්ඨභොජකානං වා පුත්තා <b>රට්ඨියපුත්තා,</b> ඛත්තියා භොජරාජානො। “අනුයුත්තා භවන්තු තෙ”තිආදීසු විය හි <b>ටීකායං</b> (දී॰ නි॰ ටී॰ 1.159) වුත්තො භොජසද්දො භොජකවාචකොති දට්ඨබ්බං। <b>උස්සාපෙත්වා</b>ති උද්ධං පසාරෙත්වා। <b>ජයසද්ද</b>න්ති “ජයතු මහාරාජා”තිආදිජයපටිබද්ධං සද්දං। <b>ධනුපන්තිපරික්ඛෙපො</b>ති ධනුපන්තිපරිවාරො। සබ්බත්ථ තංගාහකවසෙන වෙදිතබ්බො। <b>හත්ථිඝටා</b>ති හත්ථිසමූහා। <b>පහරමානා</b>ති ඵුසමානා। <b>අඤ්ඤමඤ්ඤසඞ්ඝට්ටනා</b>ති අවිච්ඡෙදගමනෙන අඤ්ඤමඤ්ඤසම්බන්ධා। <b>සෙණියො</b>ති ගන්ධිකසෙණීදුස්සිකසෙණීආදයො “අනපලොකෙත්වා රාජානං වා සඞ්ඝං වා ගණං වා පූගං වා සෙණිං වා අඤ්ඤත්ර කප්පා වුට්ඨාපෙය්යා”තිආදීසු (පාචි॰ 682) විය। “අට්ඨාරස අක්ඛොභිණී සෙනියො”ති කත්ථචි ලිඛන්ති, සො අනෙකෙසුපි පොත්ථකෙසු න දිට්ඨො। අනෙකසඞ්ඛ්යා ච සෙනා හෙට්ඨා <pb V=2.21/> ගණිතාති අයුත්තොයෙව। තදා සබ්බාවුධතො සරොව දූරගාමීති කත්වා සරපතනාතික්කමප්පමාණෙන රඤ්ඤො පරිසං සංවිදහති। කිමත්ථන්ති ආහ <b>“සචෙ”</b>තිආදි।
bod:සයං <pb M=2.24/> භායනට්ඨෙන <b>චිත්තුත්රාසො භයං</b> යථා තථා භායතීති කත්වා। භායිතබ්බෙ එව වත්ථුස්මිං භයතො උපට්ඨිතෙ “භායිතබ්බමිද”න්ති භායිතබ්බාකාරෙන තීරණතො <b>ඤාණං භයං</b> භයතො තීරෙතීති කත්වා। තෙනෙවාහ <b>විසුද්ධිමග්ගෙ</b> (විසුද්ධි॰ 2.751) “භයතුපට්ඨානඤාණං පන භායති, න භායතීති? න භායති। තඤ්හි ‘අතීතා සඞ්ඛාරා නිරුද්ධා, පච්චුප්පන්නා නිරුජ්ඣන්ති, අනාගතා නිරුජ්ඣිස්සන්තී’ති තීරණමත්තමෙව හොතී”ති। භායනට්ඨානට්ඨෙන <b>ආරම්මණං භයං</b> භායති එතස්මාති කත්වා। භායනහෙතුට්ඨෙන <b>ඔත්තප්පං භයං</b> පාපතො භායති එතෙනාති කත්වා। <b>භයානක</b>න්ති භායනාකාරො। <b>තෙපී</b>ති දීඝායුකා දෙවාපි। <b>ධම්මදෙසන</b>න්ති පඤ්චසු ඛන්ධෙසු පන්නරසලක්ඛණපටිමණ්ඩිතං ධම්මදෙසනං। <b>යෙභුය්යෙනා</b>ති ඨපෙත්වා ඛීණාසවදෙවෙ තදඤ්ඤෙසං වසෙන බාහුල්ලතො। ඛීණාසවත්තා හි තෙසං චිත්තුත්රාසභයම්පි න උප්පජ්ජති। කාමං <b>සීහොපමසුත්තට්ඨකථායං</b> (අ॰ නි॰ අට්ඨ॰ 2.4.33) චිත්තුත්රාසභයම්පි තදත්ථභාවෙන වුත්තං, ඉධ පන පකරණානුරූපතො ඤාණභයමෙව ගහිතං। <b>සංවෙග</b>න්ති සහොත්තප්පඤාණං। <b>සන්තාස</b>න්ති සබ්බසො උබ්බිජ්ජනං। භායිතබ්බට්ඨෙන භයමෙව භීමභාවෙන භෙරවන්ති <b>භයභෙරවං,</b> භීතබ්බවත්ථු। තෙනාහ <b>“ආගච්ඡතී”</b>ති, එතං නරං තං භයභෙරවං ආගච්ඡති නූනාති අත්ථො।
bod:<b>භීරුං පසංසන්තී</b>ති පාපතො භායනතො උත්රාසනතො භීරුං පසංසන්ති පණ්ඩිතා। <b>න හි තත්ථ සූර</b>න්ති තස්මිං පාපකරණෙ සූරං පගබ්භධංසිනං න හි පසංසන්ති। තෙනාහ <b>“භයා හි සන්තො න කරොන්ති පාප”</b>න්ති। තත්ථ <b>භයා</b>ති පාපුත්රාසතො, ඔත්තප්පහෙතූති අත්ථො।
bod:<b>ඡම්භිතස්සා</b>ති ථම්භිතස්ස, ථ-කාරස්ස ඡ-කාරාදෙසො। තදත්ථමාහ <b>“සකලසරීරචලන”</b>න්ති, භයවසෙන සකලකායපකම්පනන්ති අත්ථො। උය්යොධනං <b>සම්පහාරො।</b>
bod:<b>එකෙ</b>ති උත්තරවිහාරවාසිනො। <b>“රාජගහෙ”</b>තිආදි තෙසමධිප්පායවිවරණං। එකෙකස්මිං මහාද්වාරෙ ද්වෙ ද්වෙ කත්වා <b>චතුසට්ඨි ඛුද්දකද්වාරානි। “තදා”</b>තිආදිනා අකාරණභාවෙ හෙතුං දස්සෙති।
bod:ඉදානි සකවාදං දස්සෙතුං <b>“අයං පනා”</b>තිආදි වුත්තං। <b>“ජීවකො කිරා”</b>තිආදි ආසඞ්කනාකාරදස්සනං। <b>අස්සා</b>ති අජාතසත්තුරඤ්ඤො। <b>උක්කණ්ඨිතො</b>ති අනභිරතො। ඡත්තං උස්සාපෙතුකාමො <pb V=2.22/> මඤ්ඤෙති සම්බන්ධො <pb M=2.25/>। <b>භායිත්වා</b>ති භායනහෙතු। <b>තස්සා</b>ති ජීවකස්ස। සම්මසද්දො සමානත්ථො, සමානභාවො ච වයෙනාති ආහ <b>“වයස්සාභිලාපො”</b>ති। වයෙන සමානො <b>වයස්සො</b> යථා “එකරාජා හරිස්සවණ්ණො”ති (ජා॰ 1.2.17)। සමානසද්දස්ස හි සාදෙසමිච්ඡන්ති සද්දවිදූ, තෙන අභිලාපො ආලපනං තථා, රුළ්හීනිද්දෙසො එස, “මාරිසා”ති ආලපනමිව। යථා හි මාරිසාති නිද්දුක්ඛතාභිලාපො සදුක්ඛෙපි නෙරයිකෙ වුච්චති “යදා ඛො තෙ මාරිස සඞ්කුනා සඞ්කු හදයෙ සමාගච්ඡෙය්යා”තිආදීසු, (ම॰ නි॰ 1.512) එවං යො කොචි සහායො අසමානවයොපි “සම්මා”ති වුච්චතීති, තස්මා සහායාභිලාපො ඉච්චෙව අත්ථො। කච්චි න වඤ්චෙසීති පාළියා සම්බන්ධො। “න පලම්භෙසී”ති වුත්තෙපි ඉධ පරිකප්පත්ථොව සම්භවතීති වුත්තං <b>“න විප්පලම්භෙය්යාසී”</b>ති, න පලොභෙය්යාසීති අත්ථො। කථාය සල්ලාපො, සො එව නිග්ඝොසො තථා।
bod:<b>විනස්සෙය්යා</b>ති චිත්තවිඝාතෙන විහඤ්ඤෙය්ය। “න තං දෙවා”තිආදිවචනං සන්ධාය <b>“දළ්හං කත්වා”</b>ති වුත්තං। තුරිතවසෙනිදමාමෙඩිතන්ති දස්සෙති <b>“තරමානොවා”</b>ති ඉමිනා। “අභික්කම මහාරාජා”ති වත්වා තත්ථ කාරණං දස්සෙතුං “එතෙ”තිආදි වුත්තන්ති සසම්බන්ධමත්ථං දස්සෙන්තො <b>“මහාරාජ චොරබලං නාමා”</b>තිආදිමාහ।
sub:සාමඤ්ඤඵලපුච්ඡාවණ්ණනා
bod:160:අයං බහිද්වාරකොට්ඨකොකාසො <b>නාගස්ස භූමි නාම।</b> තෙනාහ <b>“විහාරස්සා”</b>තිආදි। <b>භගවතො තෙජො</b>ති බුද්ධානුභාවො। <b>රඤ්ඤො සරීරං ඵරි</b> යථා තං සොණදණ්ඩස්ස බ්රාහ්මණස්ස භගවතො සන්තිකං ආගච්ඡන්තස්ස අන්තොවනසණ්ඩගතස්ස। <b>“අත්තනො අපරාධං සරිත්වා මහාභයං උප්පජ්ජී”</b>ති ඉදං සෙදමුඤ්චනස්ස කාරණදස්සනං। න හි බුද්ධානුභාවතො සෙදමුඤ්චනං සම්භවති කායචිත්තපස්සද්ධිහෙතුභාවතො।
bod:<b>එකෙ</b>ති උත්තරවිහාරවාසිනොයෙව। තදයුත්තමෙවාති දස්සෙති <b>“ඉමිනා”</b>තිආදිනා। <b>අභිමාරෙ</b>ති ධනුග්ගහෙ। <b>ධනපාල</b>න්ති නාළාගිරිං। සො හි තදා නාගරෙහි පූජිතධනරාසිනො ලබ්භනතො “ධනපාලො”ති වොහරීයති। න කෙවලං දිට්ඨපුබ්බතොයෙව, අථ ඛො පකතියාපි භගවා සඤ්ඤාතොති <pb M=2.26/> දස්සෙතුං <b>“භගවා හී”</b>තිආදිමාහ। <b>ආකිණ්ණවරලක්ඛණො</b>ති බත්තිංස මහාපුරිසලක්ඛණෙ සන්ධායාහ। <b>අනුබ්යඤ්ජනපටිමණ්ඩිතො</b>ති අසීතානුබ්යඤ්ජනෙ (ජිනාලඞ්කාරටීකාය විජාතමඞ්ගලවණ්ණනායං විත්ථාරො)। <b>ඡබ්බණ්ණාහි රස්මීහී</b>ති තදා වත්තමානා රස්මියො। <b>ඉස්සරියලීළායා</b>ති <pb V=2.23/> ඉස්සරියවිලාසෙන। නනු ච භගවතො සන්තිකෙ ඉස්සරියලීලාය පුච්ඡා අගාරවොයෙව සියාති චොදනාය <b>“පකති හෙසා”</b>තිආදිමාහ, පකතියා පුච්ඡනතො න අගාරවොති අධිප්පායො। පරිවාරෙත්වා නිසින්නෙන භික්ඛුසඞ්ඝෙන පුරෙ කතෙපි අත්ථතො තස්ස <b>පුරතො නිසින්නො</b> නාම। තෙනාහ <b>“පරිවාරෙත්වා”</b>තිආදි।
bod:161:<b>යෙන, තෙනා</b>ති ච භුම්මත්ථෙ කරණවචනන්ති දස්සෙති <b>“යත්ථ, තත්ථා”</b>ති ඉමිනා। යෙන මණ්ඩලස්ස ද්වාරං, තෙනූපසඞ්කමීති සම්පත්තභාවස්ස වුත්තත්තා ඉධ උපගමනමෙව යුත්තන්ති ආහ <b>“උපගතො”</b>ති। <b>අනුච්ඡවිකෙ එකස්මිං පදෙසෙ</b>ති යත්ථ විඤ්ඤුජාතිකා අට්ඨංසු, තස්මිං। කො පනෙස අනුච්ඡවිකපදෙසො නාම? අතිදූරතාදිඡනිසජ්ජදොසවිරහිතො පදෙසො, නපච්ඡතාදිඅට්ඨනිසජ්ජදොසවිරහිතො වා। යථාහු අට්ඨකථාචරියා –
gax:“න පච්ඡතො න පුරතො, නාපි ආසන්නදූරතො।
gax:න කච්ඡෙ නො පටිවාතෙ, න චාපි ඔනතුන්නතෙ।
gae:ඉමෙ දොසෙ විස්සජ්ජෙත්වා, එකමන්තං ඨිතා අහූ”ති॥ (ඛු॰ පා॰ අට්ඨ॰ එවමිච්චාදිපාඨවණ්ණනා; සු॰ නි॰ අට්ඨ॰ 2.261)।
bod:තදා භික්ඛුසඞ්ඝෙ තුණ්හීභාවස්ස අනවසෙසතො බ්යාපිතභාවං දස්සෙතුං <b>“තුණ්හීභූතං තුණ්හීභූත”</b>න්ති විච්ඡාවචනං වුත්තන්ති ආහ <b>“යතො…පෙ॰… මෙවා”</b>ති, යතො යතො භික්ඛුතොති අත්ථො। හත්ථෙන, හත්ථස්ස වා කුකතභාවො <b>හත්ථකුක්කුච්චං,</b> අසඤ්ඤමො, අසම්පජඤ්ඤකිරියා ච। තථා <b>පාදකුක්කුච්ච</b>න්ති එත්ථාපි। <b>වා</b>-සද්දො අවුත්තවිකප්පනෙ, තෙන තදඤ්ඤොපි චක්ඛුසොතාදිඅසඤ්ඤමො නත්ථීති විභාවිතො। තත්ථ පන චක්ඛුඅසංයමො සබ්බපඨමො දුන්නිවාරිතො චාති තදභාවං දස්සෙතුං <b>“සබ්බාලඞ්කාරපටිමණ්ඩිත”</b>න්තිආදි වුත්තං।
bod:<b>විප්පසන්නරහදමිවා</b>ති අනාවිලොදකසරමිව। යෙනෙතරහි…පෙ॰… ඉමිනා මෙ…පෙ॰… හොතූති සම්බන්ධො। අඤ්ඤො හි අත්ථක්කමො, අඤ්ඤො සද්දක්කමොති <pb M=2.27/> ආහ <b>“යෙනා”</b>තිආදි। තත්ථ කායික-වාචසිකෙන උපසමෙන ලද්ධෙන මානසිකොපි උපසමො අනුමානතො ලද්ධො එවාති කත්වා <b>“මානසිකෙන චා”</b>ති වුත්තං। <b>සීලූපසමෙනා</b>ති සීලසඤ්ඤමෙන। වුත්තමත්ථං ලොකපකතියා සාධෙන්තො <b>“දුල්ලභඤ්හී”</b>තිආදිමාහ। <b>ලද්ධා</b>ති ලභිත්වා।
bod:<b>උපසම</b>න්ති ආචාරසම්පත්තිසඞ්ඛාතං සංයමං। <b>“එව”</b>න්තිආදිනා තථා ඉච්ඡාය කාරණං දස්සෙති <pb V=2.24/>। <b>සො</b>ති අය්යකො, උදයභද්දො වා। <b>“කිඤ්චාපී”</b>තිආදි තදත්ථ-සමත්ථනං। <b>ඝාතෙස්සතියෙවා</b>ති තංකාලාපෙක්ඛාය වුත්තං। තෙනාහ <b>“ඝාතෙසී”</b>ති। ඉදඤ්හි සම්පතිපෙක්ඛවචනං। <b>පඤ්චපරිවට්ටො</b>ති පඤ්චරාජපරිවට්ටො।
bod:<b>කස්මා එවමාහ,</b> නනු භගවන්තමුද්දිස්ස රාජා න කිඤ්චි වදතීති අධිප්පායො। <b>වචීභෙදෙ</b>ති යථාවුත්තඋදානවචීභෙදෙ। <b>තුණ්හී නිරවො</b>ති පරියායවචනමෙතං। <b>“අය”</b>න්තිආදි චිත්තජානනාකාරදස්සනං। අයං…පෙ॰… න සක්ඛිස්සතීති ඤත්වාති සම්බන්ධො। <b>වචනානන්තර</b>න්ති උදානවචනානන්තරං। <b>යෙනා</b>ති යත්ථ පදෙසෙ, යෙන වා සොතපථෙන। <b>යෙන පෙම</b>න්ති එත්ථාපි යථාරහමෙස නයො।
bod:කතාපරාධස්ස ආලපනං නාම දුක්කරන්ති සන්ධාය <b>“මුඛං නප්පහොතී”</b>ති වුත්තං। “ආගමා ඛො ත්වං මහාරාජ යථාපෙම”න්ති වචනනිද්දිට්ඨං වා තදා තදත්ථදීපනාකාරෙන පවත්තං නානානයවිචිත්තං භගවතො මධුරවචනම්පි සන්ධාය එවං වුත්තන්ති දට්ඨබ්බං। එකම්පි හි අත්ථං භගවා යථා සොතූනං ඤාණං පවත්තති, තථා දෙසෙති। යං සන්ධාය අට්ඨකථාසු වුත්තං “භගවතා අබ්යාකතං තන්තිපදං නාම නත්ථි, සබ්බෙසඤ්ඤෙව අත්ථොපි භාසිතො”ති। <b>පඤ්චහාකාරෙහී</b>ති ඉට්ඨානිට්ඨෙසු සමභාවාදිසඞ්ඛාතෙහි පඤ්චහි කාරණෙහි। වුත්තඤ්හෙතං <b>මහානිද්දෙසෙ</b> (මහානි॰ 38, 162) –
ind:“පඤ්චහාකාරෙහි තාදී ඉට්ඨානිට්ඨෙ තාදී, චත්තාවීති තාදී, තිණ්ණාවීති තාදී, මුත්තාවීති තාදී, තංනිද්දෙසා තාදී।
ind:කථං අරහා ඉට්ඨානිට්ඨෙ තාදී? අරහා ලාභෙපි තාදී, අලාභෙපි, යසෙපි, අයසෙපි, පසංසායපි, නින්දායපි, සුඛෙපි, දුක්ඛෙපි තාදී, එකං චෙ බාහං ගන්ධෙන ලිම්පෙය්යුං, එකං චෙ බාහං වාසියා <pb M=2.28/> තච්ඡෙය්යුං, අමුස්මිං නත්ථි රාගො, අමුස්මිං නත්ථි පටිඝං, අනුනයපටිඝවිප්පහීනො, උග්ඝාතිනිඝාතිවීතිවත්තො, අනුරොධවිරොධසමතික්කන්තො, එවං අරහා ඉට්ඨානිට්ඨෙ තාදී।
ind:කථං අරහා චත්තාවීති තාදී? අරහතො…පෙ॰… ථම්භො, සාරම්භො, මානො, අතිමානො, මදො, පමාදො, සබ්බෙ කිලෙසා, සබ්බෙ දුච්චරිතා, සබ්බෙ දරථා, සබ්බෙ පරිළාහා <pb V=2.25/>, සබ්බෙ සන්තාපා, සබ්බා කුසලාභිසඞ්ඛාරා චත්තා වන්තා මුත්තා පහීනා පටිනිස්සට්ඨා, එවං අරහා චත්තාවීති තාදී।
ind:කථං අරහා තිණ්ණාවීති තාදී? අරහා කාමොඝං තිණ්ණො, භවොඝං තිණ්ණො, දිට්ඨොඝං තිණ්ණො, අවිජ්ජොඝං තිණ්ණො, සබ්බං සංසාරපථං තිණ්ණො උත්තිණ්ණො නිත්තිණ්ණො අතික්කන්තො සමතික්කන්තො වීතිවත්තො, සො වුට්ඨවාසො චිණ්ණචරණො ජාතිමරණසඞ්ඛයො, ජාතිමරණසංසාරො (මහානි॰ 38) නත්ථි තස්ස පුනබ්භවොති, එවං අරහා තිණ්ණාවීති තාදී।
ind:කථං අරහා මුත්තාවීති තාදී? අරහතො රාගා චිත්තං මුත්තං විමුත්තං සුවිමුත්තං, දොසා, මොහා, කොධා, උපනාහා, මක්ඛා, පළාසා, ඉස්සාය, මච්ඡරියා, මායාය, සාඨෙය්යා, ථම්භා, සාරම්භා, මානා, අතිමානා, මදා, පමාදා, සබ්බකිලෙසෙහි, සබ්බදුච්චරිතෙහි, සබ්බදරථෙහි, සබ්බපරිළාහෙහි, සබ්බසන්තාපෙහි, සබ්බාකුසලාභිසඞ්ඛාරෙහි චිත්තං මුත්තං විමුත්තං සුවිමුත්තං; එවං අරහා මුත්තාවීති තාදී।
ind:කථං අරහා තංනිද්දෙසා තාදී? අරහා ‘සීලෙ සති සීලවා’ති තංනිද්දෙසා තාදී, ‘සද්ධාය සති සද්ධො’ති, ‘වීරියෙ සති වීරියවා’ති, ‘සතියා සති සතිමා’ති, ‘සමාධිම්හි සති සමාහිතො’ති, ‘පඤ්ඤාය සති පඤ්ඤවා’ති, ‘විජ්ජාය සති තෙවිජ්ජො’ති, ‘අභිඤ්ඤාය සති ඡළභිඤ්ඤො’ති තංනිද්දෙසා තාදී, එවං අරහා තංනිද්දෙසා තාදී”ති।
bod:භගවා පන සබ්බෙසම්පි තාදීනමතිසයො <b>තාදී।</b> තෙනාහ <b>“සුප්පතිට්ඨිතො”</b>ති। වුත්තම්පි චෙතං භගවතා <b>කාළකාරාමසුත්තන්තෙ</b> “ඉති ඛො භික්ඛවෙ <pb M=2.29/> තථාගතො දිට්ඨසුතමුතවිඤ්ඤාතබ්බෙසු ධම්මෙසු තාදීයෙව තාදී, තම්හා ච පන තාදිම්හා අඤ්ඤො තාදී උත්තරිතරො වා පණීතතරො වා නත්ථීති වදාමී”ති (අ॰ නි॰ 4.24)। අථ වා පඤ්චවිධාරියිද්ධිසිද්ධෙහි පඤ්චහාකාරෙහි තාදිලක්ඛණෙ සුප්පතිට්ඨිතොති අත්ථො। වුත්තඤ්හෙතං ආයස්මතා ධම්මසෙනාපතිනා <b>පටිසම්භිදාමග්ගෙ –</b>
ind:“කතමා අරියා ඉද්ධි? ඉධ භික්ඛු සචෙ ආකඞ්ඛති ‘පටිකූලෙ අප්පටිකූලසඤ්ඤී විහරෙය්ය’න්ති, අප්පටිකූලසඤ්ඤී තත්ථ විහරති, සචෙ ආකඞ්ඛති ‘අප්පටිකූලෙ <pb V=2.26/> පටිකූලසඤ්ඤී විහරෙය්ය’න්ති, පටිකූලසඤ්ඤී තත්ථ විහරති, සචෙ ආකඞ්ඛති ‘පටිකූලෙ ච අප්පටිකූලෙ ච අප්පටිකූලසඤ්ඤී විහරෙය්ය’න්ති, අප්පටිකූලසඤ්ඤී තත්ථ විහරති, සචෙ ආකඞ්ඛති ‘අප්පටිකූලෙ ච පටිකූලෙ ච පටිකූලසඤ්ඤී විහරෙය්ය’න්ති, පටිකූලසඤ්ඤී තත්ථ විහරති, සචෙ ආකඞ්ඛති ‘පටිකූලෙ ච අප්පටිකූලෙ ච තදුභයං අභිනිවජ්ජෙත්වා උපෙක්ඛකො විහරෙය්යං සතො සම්පජානො’ති, උපෙක්ඛකො තත්ථ විහරති සතො සම්පජානො”ති (පටි॰ ම॰ 3.17)।
bod:<b>බහිද්ධා</b>ති සාසනතො බහිසමයෙ।
bod:162:<b>එසා</b>ති භික්ඛුසඞ්ඝස්ස වන්දනාකාරො। තමත්ථං ලොකසිද්ධාය උපමාය සාධෙතුං <b>“රාජාන”</b>න්තිආදි වුත්තං। <b>ඔකාස</b>න්ති පුච්ඡිතබ්බට්ඨානං।
bod:<b>න මෙ පඤ්හවිස්සජ්ජනෙ භාරො අත්ථී</b>ති සත්ථු සබ්බත්ථ අප්පටිහතඤාණචාරතාය අත්ථතො ආපන්නාය දස්සනං। “යදි ආකඞ්ඛසී”ති වුත්තෙයෙව හි එස අත්ථො ආපන්නො හොති। <b>සබ්බං තෙ විස්සජ්ජෙස්සාමී</b>ති එත්ථාපි අයං නයො। “යං ආකඞ්ඛසි, තං පුච්ඡා”ති වචනෙනෙව හි අයමත්ථො සිජ්ඣති। අසාධාරණං සබ්බඤ්ඤුපවාරණන්ති සම්බන්ධො। යදි “යදාකඞ්ඛසී”ති න වදන්ති, අථ කථං වදන්තීති ආහ <b>“සුත්වා”</b>තිආදි। පදෙසඤාණෙයෙව ඨිතත්තා තථා වදන්තීති වෙදිතබ්බං। බුද්ධා පන සබ්බඤ්ඤුපවාරණං පවාරෙන්තීති සම්බන්ධො।
bod:“පුච්ඡාවුසො යදාකඞ්ඛසී”තිආදීනි සුත්තපදානි යෙසං පුග්ගලානං වසෙන ආගතානි, තං දස්සනත්ථං <b>“යක්ඛනරින්දදෙවසමණබ්රාහ්මණපරිබ්බාජකාන”</b>න්ති වුත්තං। තත්ථ හි <b>“පුච්ඡාවුසො යදාකඞ්ඛසී”</b>ති ආළවකස්ස යක්ඛස්ස <pb M=2.30/> ඔකාසකරණං, <b>“පුච්ඡ මහාරාජා”</b>ති නරින්දානං, <b>“පුච්ඡ වාසවා”</b>තිආදි දෙවානමින්දස්ස, <b>“තෙන හී”</b>තිආදි සමණානං, <b>“බාවරිස්ස චා”</b>තිආදි බ්රාහ්මණානං, <b>“පුච්ඡ මං සභියා”</b>තිආදි පරිබ්බාජකානං ඔකාසකරණන්ති දට්ඨබ්බං। <b>වාසවා</b>ති දෙවානමින්දාලපනං। තදෙතඤ්හි <b>සක්කපඤ්හසුත්තෙ। මනසිච්ඡසී</b>ති මනසා ඉච්ඡසි।
bod:<b>කතාවකාසා</b>ති යස්මා තුම්හෙ මයා කතොකාසා, තස්මා බාවරිස්ස ච තුය්හං අජිතස්ස ච සබ්බෙසඤ්ච සෙසානං යං කිඤ්චි සබ්බං සංසයං යථා මනසා ඉච්ඡථ, තථා පුච්ඡව්හො පුච්ඡථාති යොජනා। එත්ථ ච බාවරිස්ස සංසයං මනසා පුච්ඡව්හො, තුම්හාකං පන සබ්බෙසං සංසයං මනසා ච <pb V=2.27/> අඤ්ඤථා ච යථා ඉච්ඡථ, තථා පුච්ඡව්හොති අධිප්පායො। බාවරී හි “අත්තනො සංසයං මනසාව පුච්ඡථා”ති අන්තෙවාසිකෙ ආණාපෙසි। වුත්තඤ්හි –
gax:“අනාවරණදස්සාවී, යදි බුද්ධො භවිස්සති।
gae:මනසා පුච්ඡිතෙ පඤ්හෙ, වාචාය විස්සජෙස්සතී”ති॥ (සු॰ නි॰ 1011)।
uni:තදෙතං <b>පාරායනවග්ගෙ।</b> තථා “පුච්ඡ මං සභියා”තිආදිපි।
bod:<b>බුද්ධභූමි</b>න්ති බුද්ධට්ඨානං, ආසවක්ඛයඤාණං, සබ්බඤ්ඤුතඤ්ඤාණඤ්ච। <b>බොධිසත්තභූමි</b> නාම බොධිසත්තට්ඨානං පාරමීසම්භරණඤාණං, භූමිසද්දො වා අවත්ථාවාචකො, බුද්ධාවත්ථං, බොධිසත්තාවත්ථායන්ති ච අත්ථො। එකත්තනයෙන හි පවත්තෙසු ඛන්ධෙසු අවත්ථායෙව තං තදාකාරනිස්සිතා।
bod:යො භගවා බොධිසත්තභූමියං පදෙසඤාණෙ ඨිතො සබ්බඤ්ඤුපවාරණං පවාරෙසි, තස්ස තදෙව අච්ඡරියන්ති සම්බන්ධො। කථන්ති ආහ <b>“කොණ්ඩඤ්ඤ පඤ්හානී”</b>තිආදි। තත්ථ <b>කොණ්ඩඤ්ඤා</b>ති ගොත්තවසෙන සරභඞ්ගමාලපන්ති। <b>වියාකරොහී</b>ති බ්යාකරොහි। <b>සාධුරූපා</b>ති සාධුසභාවා। <b>ධම්මො</b>ති සනන්තනො පවෙණීධම්මො। <b>ය</b>න්ති ආගමනකිරියාපරාමසනං, යෙන වා කාරණෙන ආගච්ඡති, තෙන වියාකරොහීති සම්බන්ධො। <b>වුද්ධ</b>න්ති සීලපඤ්ඤාදීහි වුද්ධිප්පත්තං, ගරුන්ති අත්ථො। <b>එස භාරො</b>ති සංසයුපච්ඡෙදනසඞ්ඛාතො එසො භාරො, ආගතො භාරො තයා අවස්සං වහිතබ්බොති අධිප්පායො।
bod:මයා <pb M=2.31/> කතාවකාසා භොන්තො පුච්ඡන්තු। කස්මාති චෙ? අහඤ්හි තං තං වො බ්යාකරිස්සං ඤත්වා සයං ලොකමිමං, පරඤ්චාති। <b>සය</b>න්ති ච සයමෙව පරූපදෙසෙන විනා। එවං සරභඞ්ගකාලෙ සබ්බඤ්ඤුපවාරණං පවාරෙසීති සම්බන්ධො।
bod:<b>පඤ්හාන</b>න්ති ධම්මයාගපඤ්හානං। <b>අන්තකර</b>න්ති නිට්ඨානකරං। <b>සුචිරතෙනා</b>ති එවං නාමකෙන බ්රාහ්මණෙන। <b>පුට්ඨු</b>න්ති පුච්ඡිතුං। <b>ජාතියා</b>ති පටිසන්ධියා, “විජාතියා”තිපි වදන්ති। පංසුං කීළන්තො සම්භවකුමාරො නිසින්නොව හුත්වා පවාරෙසීති යොජෙතබ්බං।
bod:<b>තග්ඝා</b>ති එකංසත්ථෙ නිපාතො। <b>යථාපි කුසලො තථා</b>ති යථා සබ්බධම්මකුසලො සබ්බධම්මවිදූ බුද්ධො ජානාති කථෙති, තථා තෙ අහමක්ඛිස්සන්ති අත්ථො। <b>ජානාති</b>-සද්දො හි ඉධ සම්බන්ධමුපගච්ඡති <pb V=2.28/>। යථාහ “යෙන යස්ස හි සම්බන්ධො, දූරට්ඨම්පි ච තස්ස ත”න්ති (සාරත්ථ॰ ටී॰ 1.පඨමමහාසඞ්ගීතිකථාවණ්ණනා)। ජානනා චෙත්ථ කථනා। යථා “ඉමිනා ඉමං ජානාතී”ති වුත්තොවායමත්ථො ආචරියෙන। <b>රාජා ච ඛො තං යදි කාහති වා,</b> <b>න වා</b>ති යො තං ඉධ පුච්ඡිතුං පෙසෙසි, සො කොරබ්යරාජා තං තයා පුච්ඡිතමත්ථං, තයා වා පුට්ඨෙන මයා අක්ඛාතමත්ථං යදි කරොතු වා, න වා කරොතු, අහං පන යථාධම්මං තෙ අක්ඛිස්සං ආචික්ඛිස්සාමීති වුත්තං හොති। <b>ජාතකට්ඨකථායං</b> පන –
ind:<b>“රාජා ච ඛො ත</b>න්ති අහං තං පඤ්හං යථා තුම්හාකං රාජා ජානාති ජානිතුං සක්කොති, තථා අක්ඛිස්සං। තතො උත්තරි රාජා යථා ජානාති, තථා යදි කරිස්සති වා, න වා කරිස්සති, කරොන්තස්ස වා අකරොන්තස්ස වා තස්සෙවෙතං භවිස්සති, මය්හං පන දොසො නත්ථීති දීපෙතී”ති (ජා॰ අට්ඨ॰ 5.16.172) –
uni:ජානාති-සද්දො වාක්යද්වයසාධාරණවසෙන වුත්තො।
bod:163:<b>සිප්පමෙව සිප්පායතනං</b> ආයතනසද්දස්ස තබ්භාවවුත්තිත්තා। අපිච සික්ඛිතබ්බතාය සිප්පඤ්ච තං සත්තානං ජීවිතවුත්තියා කාරණභාවතො, නිස්සයභාවතො වා ආයතනඤ්චාති <b>සිප්පායතනං। සෙය්යථිද</b>න්ති එකොව නිපාතො, නිපාතසමුදායො වා। තස්ස තෙ කතමෙති <pb M=2.32/> ඉධ අත්ථොති ආහ <b>“කතමෙ පන තෙ”</b>ති। ඉමෙ කතමෙතිපි පච්චෙකමත්ථො යුජ්ජති। එවං සබ්බත්ථ। ඉදඤ්ච වත්තබ්බාපෙක්ඛනවසෙන වුත්තං, තස්මා තෙ සිප්පායතනිකා කතමෙති අත්ථො। “පුථුසිප්පායතනානී”ති හි සාධාරණතො සිප්පානි උද්දිසිත්වා උපරි තංතංසිප්පූපජීවිනොව නිද්දිට්ඨා පුග්ගලාධිට්ඨානාය කථාය। කස්මාති චෙ? පපඤ්චං පරිහරිතුකාමත්තා। අඤ්ඤථා හි යථාධිප්පෙතානි තාව සිප්පායතනානි දස්සෙත්වා පුන තංතංසිප්පූපජීවිනොපි දස්සෙතබ්බා සියුං තෙසමෙවෙත්ථ පධානතො අධිප්පෙතත්තා। එවඤ්ච සති කථාපපඤ්චො භවෙය්ය, තස්මා තං පපඤ්චං පරිහරිතුං සිප්පූපජීවීහි තංතංසිප්පායතනානි සඞ්ගහෙත්වා එවමාහාති තමත්ථං දස්සෙතුං “<b>හත්ථාරොහාතිආදීහි යෙ තං තං සිප්පං නිස්සාය ජීවන්ති, තෙ දස්සෙතී”</b>ති වුත්තං। කස්මාති ආහ <b>“අයඤ්හී”</b>තිආදි। සිප්පං උපනිස්සාය ජීවන්තීති <b>සිප්පූපජීවිනො।</b>
bod:හත්ථිමාරොහන්තීති <b>හත්ථාරොහා,</b> හත්ථාරුළ්හයොධා। හත්ථිං ආරොහාපයන්තීති <b>හත්ථාරොහා,</b> හත්ථාචරිය හත්ථිවෙජ්ජ හත්ථිමෙණ්ඩාදයො। යෙන හි පයොගෙන පුරිසො හත්ථිනො ආරොහනයොග්ගො හොති, තං හත්ථිස්ස පයොගං විධායන්තානං සබ්බෙසම්පෙතෙසං ගහණං। තෙනාහ <b>“සබ්බෙපී”</b>තිආදි। තත්ථ <pb V=2.29/> <b>හත්ථාචරියා</b> නාම යෙ හත්ථිනො, හත්ථාරොහකානඤ්ච සික්ඛාපකා। <b>හත්ථිවෙජ්ජා</b> නාම හත්ථිභිසක්කා। <b>හත්ථිමෙණ්ඩා</b> නාම හත්ථීනං පාදරක්ඛකා। හත්ථිං මණ්ඩයන්ති රක්ඛන්තීති හත්ථිමණ්ඩා, තෙයෙව <b>හත්ථිමෙණ්ඩා,</b> හත්ථිං මිනෙන්ති සම්මා විදහනෙන හිංසන්තීති වා <b>හත්ථිමෙණ්ඩා।</b> <b>ආදි</b>-සද්දෙන හත්ථීනං යවපදායකාදයො සඞ්ගණ්හාති। <b>අස්සාරොහා</b>ති එත්ථාපි සුද්ධහෙතුකත්තුවසෙන යථාවුත්තොව අත්ථො। රථෙ නියුත්තා <b>රථිකා। රථරක්ඛා</b> නාම රථස්ස ආණිරක්ඛකා। ධනුං ගණ්හන්තීති <b>ධනුග්ගහා,</b> ඉස්සාසා, ධනුං ගණ්හාපෙන්තීති <b>ධනුග්ගහා,</b> ධනුසිප්පසික්ඛාපකා ධන්වාචරියා।
bod:චෙලෙන චෙලපටාකාය යුද්ධෙ අකන්ති ගච්ඡන්තීති <b>චෙලකා,</b> ජයද්ධජගාහකාති ආහ <b>“යෙ යුද්ධෙ”</b>තිආදි। <b>ජයධජ</b>න්ති ජයනත්ථං, ජයකාලෙ වා පග්ගහිතධජං। <b>පුරතො</b>ති සෙනාය පුබ්බෙ। යථා තථා ඨිතෙ සෙනිකෙ බ්යූහවිචාරණවසෙන තතො තතො චලයන්ති උච්චාලෙන්තීති <b>චලකා</b>ති වුත්තං <b>“ඉධ රඤ්ඤො”</b>තිආදි। සකුණග්ඝිආදයො විය මංසපිණ්ඩං පරසෙනාසමූහසඞ්ඛාතං පිණ්ඩං සාහසිකතාය ඡෙත්වා ඡෙත්වා <pb M=2.33/> දයන්ති උප්පතිත්වා උප්පතිත්වා නිග්ගච්ඡන්තීති <b>පිණ්ඩදායකා।</b> තෙනාහ <b>“තෙ කිරා”</b>තිආදි। සාහසං කරොන්තීති <b>සාහසිකා,</b> තෙයෙව මහායොධා। <b>පිණ්ඩමිවා</b>ති තාලඵලපිණ්ඩමිවාති වදන්ති, “මංසපිණ්ඩමිවා”ති (දී॰ නි॰ ටී॰ 1.163) ආචරියෙන වුත්තං। සබ්බත්ථ “ආචරියෙනා”ති වුත්තෙ <b>ආචරියධම්මපාලත්ථෙරො</b>ව ගහෙතබ්බො। දුතියවිකප්පෙ පිණ්ඩෙ ජනසමූහසඞ්ඛාතෙ සම්මද්දෙ දයන්ති උප්පතන්තා විය ගච්ඡන්තීති <b>පිණ්ඩදායකා, දය</b>-සද්දො ගතියං, අය-සද්දස්ස වා ද-කාරාගමෙන නිප්ඵත්ති।
bod:<b>උග්ගතුග්ගතා</b>ති සඞ්ගාමං පත්වා ජවපරක්කමාදිවසෙන අතිවිය උග්ගතා। <b>තදෙවා</b>ති පරෙහි වුත්තං තමෙව සීසං වා ආවුධං වා। <b>පක්ඛන්දන්තී</b>ති වීරසූරභාවෙන අසජ්ජමානා පරසෙනමනුපවිසන්ති। ථාමජවබලපරක්කමාදිසම්පත්තියා මහානාගසදිසතා। තෙනාහ <b>“හත්ථිආදීසුපී”</b>තිආදි। <b>එකන්තසූරා</b>ති එකචරසූරා අන්තසද්දස්ස තබ්භාවවුත්තිතො, සූරභාවෙන එකාකිනො හුත්වා යුජ්ඣනකාති අත්ථො। <b>සජාලිකා</b>ති සවම්මිකා। සන්නාහො කඞ්කටො වම්මං කවචො උරච්ඡදො ජාලිකාති හි අත්ථතො එකං। <b>සචම්මිකා</b>ති ජාලිකා විය සරීරපරිත්තාණෙන චම්මෙන සචම්මිකා। <b>චම්මකඤ්චුක</b>න්ති චම්මමයකඤ්චුකං। <b>පවිසිත්වා</b>ති තස්ස අන්තො හුත්වා, පටිමුඤ්චිත්වාති වුත්තං හොති। <b>සරපරිත්තාණං චම්ම</b>න්ති චම්මපටිසිබ්බිතං චෙලකං, චම්මමයං වා ඵලකං। <b>බලවසිනෙහා</b>ති සාමිනි අතිසයපෙමා। <b>ඝරදාසයොධා</b>ති අන්තොජාතදාසපරියාපන්නා යොධා, <b>“ඝරදාසිකපුත්තා”</b>තිපි පාඨො, අන්තොජාතදාසීනං පුත්තාති අත්ථො।
bod:ආළාරං <pb V=2.30/> වුච්චති මහානසං, තත්ථ නියුත්තා <b>ආළාරිකා।</b> <b>පූවිකා</b>ති පූවසම්පාදකා, යෙ පූවමෙව නානප්පකාරතො සම්පාදෙත්වා වික්කිණන්තා ජීවන්ති। කෙසනඛසණ්ඨපනාදිවසෙන මනුස්සානං අලඞ්කාරවිධිං කප්පෙන්ති සංවිදහන්තීති <b>කප්පකා।</b> චුණ්ණවිලෙපනාදීහි මලහරණවණ්ණසම්පාදනවිධිනා න්හාපෙන්ති නහානං කරොන්තීති <b>න්හාපිකා।</b> නවන්තාදිවිධිනා පවත්තො ගණනගන්ථො අන්තරා ඡිද්දාභාවෙන <b>අච්ඡිද්දකො</b>ති වුච්චති, තදෙව පඨෙන්තීති <b>අච්ඡිද්දකපාඨකා।</b> හත්ථෙන අධිප්පායවිඤ්ඤාපනං, ගණනං වා <b>හත්ථමුද්දා।</b> අඞ්ගුලිසඞ්කොචනඤ්හි <b>මුද්දා</b>ති වුච්චති, තෙන ච විඤ්ඤාපනං, ගණනං වා හොති। <b>හත්ථ</b>සද්දො චෙත්ථ තදෙකදෙසෙසු අඞ්ගුලීසු දට්ඨබ්බො “න භුඤ්ජමානො සබ්බං <pb M=2.34/> හත්ථං මුඛෙ පක්ඛිපිස්සාමී”තිආදීසු (පාචි॰ 618) විය, තමුපනිස්සාය ජීවන්තීති <b>මුද්දිකා।</b> තෙනාහ <b>“හත්ථමුද්දායා”</b>තිආදි।
bod:<b>අයකාරො</b> කම්මාරකාරකො। <b>දන්තකාරො</b> භමකාරො। <b>චිත්තකාරො</b> ලෙපචිත්තකාරො। <b>ආදි</b>-සද්දෙන කොට්ටකලෙඛකවිලීවකාරඉට්ඨකකාරදාරුකාරාදීනං සඞ්ගහො। <b>දිට්ඨෙව ධම්මෙ</b>ති ඉමස්මිංයෙව අත්තභාවෙ। කරණනිප්ඵාදනවසෙන <b>දස්සෙත්වා। සන්දිට්ඨිකමෙවා</b>ති අසම්පරායිකතාය සාමං දට්ඨබ්බං, සයමනුභවිතබ්බං අත්තපච්චක්ඛන්ති අත්ථො। <b>උපජීවන්තී</b>ති උපනිස්සාය ජීවන්ති। <b>සුඛිත</b>න්ති සුඛප්පත්තං। ථාමබලූපෙතභාවොව පීණනන්ති ආහ <b>“පීණිතං ථාමබලූපෙත”</b>න්ති। <b>උපරී</b>ති දෙවලොකෙ। තථා <b>උද්ධ</b>න්තිපි। සො හි මනුස්සලොකතො උපරිමො। අග්ගං වියාති <b>අග්ගං,</b> ඵලං। “කම්මස්ස කතත්තා ඵලස්ස නිබ්බත්තනතො තං කම්මස්ස අග්ගිසිඛා විය හොතී”ති ආචරියෙන වුත්තං। අපිච <b>සග්ග</b>න්ති උත්තමං, ඵලං। <b>සග්ග</b>න්ති සුට්ඨු අග්ගං, රූපසද්දාදිදසවිධං අත්තනො ඵලං නිප්ඵාදෙතුං අරහතීති අත්ථො। සුඅග්ගිකාව නිරුත්තිනයෙන <b>සොවග්ගිකා,</b> දක්ඛිණාසද්දාපෙක්ඛාය ච සබ්බත්ථ ඉත්ථිලිඞ්ගනිද්දෙසො। <b>සුඛො</b>ති සුඛූපායො ඉට්ඨො කන්තො। <b>අග්ගෙ</b>ති උළාරෙ। අත්තනා පරිභුඤ්ජිතබ්බං බාහිරං <b>රූපං,</b> අත්තනො වණ්ණපොක්ඛරතා <b>වණ්ණො</b>ති අයමෙතෙසං විසෙසො। දක්ඛන්ති වඩ්ඪන්ති එතායාති <b>දක්ඛිණා,</b> පරිච්චාගමයං පුඤ්ඤන්ති ආහ <b>“දක්ඛිණං දාන”</b>න්ති।
bod:<b>මග්ගො සාමඤ්ඤං</b> සමිතපාපසඞ්ඛාතස්ස සමණස්ස භාවොති කත්වා, තස්ස විපාකත්තා අරියඵලං <b>සාමඤ්ඤඵලං।</b> <b>“යථාහා”</b>තිආදිනා මහාවග්ගසංයුත්තපාළිවසෙන තදත්ථං සාධෙති। <b>තං එස රාජා න ජානාති</b> අරියධම්මස්ස අකොවිදතාය। යස්මා පනෙස “දාසකස්සකාදිභූතානං පබ්බජිතානං ලොකතො අභිවාදනාදිලාභො සන්දිට්ඨිකං සාමඤ්ඤඵලං නාමා”ති චින්තෙත්වා “අත්ථි නු ඛො කොචි සමණො වා බ්රාහ්මණො වා ඊදිසමත්ථං ජානන්තො”ති වීමංසන්තො පූරණාදිකෙ පුච්ඡිත්වා තෙසං කථාය අනධිගතවිත්තො භගවන්තම්පි එතමත්ථං පුච්ඡි। තස්මා වුත්තං <b>“දාසකස්සකොපමං සන්ධාය පුච්ඡතී”</b>ති।
bod:<b>රාජාමච්චා</b>ති <pb M=2.35/> <pb V=2.31/> රාජකුලසමුදාගතා අමච්චා, අනුයුත්තකරාජානො චෙව අමච්චා චාතිපි අත්ථො। <b>කණ්හපක්ඛ</b>න්ති යථාපුච්ඡිතෙ අත්ථෙ ලබ්භමානදිට්ඨිගතූපසංහිතං සංකිලෙසපක්ඛං। <b>සුක්කපක්ඛ</b>න්ති තබ්බිධුරං උපරි සුත්තාගතං වොදානපක්ඛං। <b>සමණකොලාහල</b>න්ති සමණකොතූහලං තං තං සමණවාදානං අඤ්ඤමඤ්ඤවිරොධං। <b>සමණභණ්ඩන</b>න්ති තෙනෙව විරොධෙන “එවංවාදීනං තෙසං සමණබ්රාහ්මණානං අයං දොසො, එවංවාදීනං තෙසං අයං දොසො”ති එවං තං තං වාදස්ස පරිභාසනං। <b>ඉස්සරානුවත්තකො හි ලොකො</b>ති ධම්මතාදස්සනෙන තදත්ථසමත්ථනං। අත්තනො දෙසනාකොසල්ලෙන <b>රඤ්ඤො භාරං කරොන්තො,</b> න තදඤ්ඤෙන පරවම්භනාදිකාරණෙන।
bod:164:නු-සද්දො විය නො-සද්දොපි පුච්ඡායං නිපාතොති ආහ <b>“අභිජානාසි නූ”</b>ති। <b>අයඤ්චා</b>ති එත්ථ <b>ච</b>-සද්දො න කෙවලං අභිජානාසිපදෙනෙව, අථ ඛො “පුච්ඡිතා”ති පදෙන චාති සමුච්චයත්ථො। කථං යොජෙතබ්බොති අනුයොගමපනෙති <b>“ඉදඤ්හී”</b>තිආදිනා। <b>පුච්ඡිතා නූ</b>ති පුබ්බෙ පුච්ඡං කත්තා නු। <b>නං පුට්ඨභාව</b>න්ති තාදිසං පුච්ඡිතභාවං අභිජානාසි නු। <b>න තෙ සම්මුට්ඨ</b>න්ති තව න පමුට්ඨං වතාති අත්ථො। <b>අඵාසුකභාවො</b>ති තථා භාසනෙන අසුඛභාවො। <b>පණ්ඩිතපතිරූපකාන</b>න්ති (සාමං විය අත්තනො සක්කාරානං පණ්ඩිතභාසානං) ආමං විය පක්කානං පණ්ඩිතා භාසානං। (දී॰ නි॰ ටී॰ 1.163) <b>පාළිපදඅත්ථබ්යඤ්ජනෙසූ</b>ති පාළිසඞ්ඛාතෙ පදෙ, තදත්ථෙ තප්පරියාපන්නක්ඛරෙ ච, වාක්යපරියායො වා බ්යඤ්ජනසද්දො “අක්ඛරං පදං බ්යඤ්ජන”න්තිආදීසු (නෙත්ති॰ 28) විය। භගවතො රූපං සභාවො විය රූපමස්සාති <b>භගවන්තරූපො,</b> භගවා විය එකන්තපණ්ඩිතොති අත්ථො।
sub:පූරණකස්සපවාදවණ්ණනා
bod:165:<b>එකමිදාහ</b>න්ති එත්ථ <b>ඉද</b>න්ති නිපාතමත්තං, එකං සමයමිච්චෙව අත්ථො। සම්මොදෙති සම්මොදනං කරොතීති <b>සම්මොදනීයං</b>। අනීයසද්දො හි බහුලා කත්වත්ථාභිධායකො යථා “නිය්යානිකා”ති, (ධ॰ ස॰ සුත්තන්තදුකමාතිකා 97) සම්මොදනං වා ජනෙතීති <b>සම්මොදනියං</b> තද්ධිතවසෙන। සරිතබ්බන්ති <b>සාරණීයං,</b> සරණස්ස අනුච්ඡවිකන්ති වා <b>සාරණියං,</b> එතමත්ථං දස්සෙතුං <b>“සම්මොදජනකං සරිතබ්බයුත්තක”</b>න්ති වුත්තං, සරිතබ්බයුත්තකන්ති ච සරණානුච්ඡවිකන්ති අත්ථො।
bod:166:<b>සහත්ථා</b>ති <pb M=2.36/> සහත්ථෙනෙව, තෙන සුද්ධකත්තාරං දස්සෙති, <b>ආණත්තියා</b>ති පන හෙතුකත්තාරං, නිස්සග්ගියථාවරාදයොපි ඉධ සහත්ථ කරණෙනෙව සඞ්ගහිතා। <b>හත්ථාදීනී</b>ති හත්ථපාදකණ්ණනාසාදීනි। පචනං දහනං විබාධනන්ති ආහ <b>“දණ්ඩෙන උප්පීළෙන්තස්සා”</b>ති। <b>පපඤ්චසූදනියං</b> නාම <b>මජ්ඣිමාගමට්ඨකථායං</b> <pb V=2.32/> පන <b>“පචතො”</b>ති එතස්ස “තජ්ජෙන්තස්ස වා”ති (ම॰ නි॰ අට්ඨ॰ 3.97) දුතියොපි අත්ථො වුත්තො, ඉධ පන තජ්ජනං, පරිභාසනඤ්ච දණ්ඩෙන සඞ්ගහෙත්වා “දණ්ඩෙන උප්පීළෙන්තස්ස ඉච්චෙව වුත්ත”න්ති (දී॰ නි॰ ටී॰ 1.166) ආචරියෙන වුත්තං, අධුනා පන පොත්ථකෙසු “තජ්ජෙන්තස්ස වා”ති පාඨොපි බහුසො දිස්සති। <b>සොක</b>න්ති සොකකාරණං, සොචනන්තිපි යුජ්ජති කාරණසම්පාදනෙන ඵලස්සපි කත්තබ්බතො। <b>පරෙහී</b>ති අත්තනො වචනකරෙහි කම්මභූතෙහි। <b>ඵන්දතො</b>ති එත්ථ පරස්ස ඵන්දනවසෙන සුද්ධකත්තුත්ථො න ලබ්භති, අථ ඛො අත්තනො ඵන්දනවසෙනෙවාති ආහ <b>“පරං ඵන්දන්තං ඵන්දනකාලෙ සයම්පි ඵන්දතො”</b>ති, අත්තනා කතෙන පරස්ස විබාධනපයොගෙන සයම්පි ඵන්දතොති අත්ථො। <b>“අතිපාතාපයතො”</b>ති පදං සුද්ධකත්තරි, හෙතුකත්තරි ච පවත්තතීති දස්සෙති <b>“හනන්තස්සාපි හනාපෙන්තස්සාපී”</b>ති ඉමිනා। <b>සබ්බත්ථා</b>ති “ආදියතො”තිආදීසු। <b>කරණකාරණවසෙනා</b>ති සයංකාරපරංකාරවසෙන।
bod:ඝරභිත්තියා අන්තො ච බහි ච සන්ධි <b>ඝරසන්ධි।</b> කිඤ්චිපි අසෙසෙත්වා නිරවසෙසො ලොපො විලුම්පනං <b>නිල්ලොපො</b>ති ආහ <b>“මහාවිලොප”</b>න්ති। එකාගාරෙ නියුත්තො විලොපො <b>එකාගාරිකො।</b> තෙනාහ <b>“එකමෙවා”</b>තිආදි। “පරිපන්ථෙ තිට්ඨතො”ති එත්ථ අච්ඡින්දනත්ථමෙව තිට්ඨතීති අයමත්ථො පකරණතො සිද්ධොති දස්සෙති <b>“ආගතාගතාන”</b>න්තිආදිනා। <b>“පරිතො සබ්බසො පන්ථෙ හනනං පරිපන්ථො”</b>ති (දී॰ නි॰ ටී॰ 1.166) අයමත්ථොපි ආචරියෙන වුත්තො। <b>කරොමී</b>ති<b> සඤ්ඤායා</b>ති සඤ්චෙතනිකභාවමාහ, තෙනෙතං දස්සෙති “සඤ්චිච්ච කරොතොපි න කරීයති නාම, පගෙව අසඤ්චිච්චා”ති। <b>පාපං න කරීයතී</b>ති පුබ්බෙ අසතො උප්පාදෙතුං අසක්කුණෙය්යත්තා පාපං අකතමෙව නාම। තෙනාහ <b>“නත්ථි පාප”</b>න්ති।
bod:යදි එවං කථං සත්තා පාපෙ පවත්තන්තීති අත්තනො වාදෙ පරෙහි ආරොපිතං දොසමපනෙතුකාමො පූරණො ඉමමත්ථම්පි දස්සෙතීති ආහ <b>“සත්තා පනා”</b>තිආදි। සඤ්ඤාමත්තමෙතං “පාපං කරොන්තී”ති, පාපං <pb M=2.37/> පන නත්ථෙවාති වුත්තං හොති। එවං කිරස්ස හොති – ඉමෙසං සත්තානං හිංසාදිකිරියා අත්තානං න පාපුණාති තස්ස නිච්චතාය නිබ්බිකාරත්තා, සරීරං පන අචෙතනං කට්ඨකලිඞ්ගරූපමං, තස්මිං විකොපිතෙපි න කිඤ්චි පාපන්ති। පරියන්තො වුච්චති <b>නෙමි</b> පරියොසානෙ ඨිතත්තා। තෙන වුත්තං ආචරියෙන “නිසිතඛුරමයනෙමිනා”ති (දී॰ නි॰ ටී॰ 1.166)। දුතියවිකප්පෙ චක්කපරියොසානමෙව පරියන්තො, ඛුරෙන සදිසො පරියන්තො යස්සාති <b>ඛුරපරියන්තො।</b> ඛුරග්ගහණෙන චෙත්ථ ඛුරධාරා ගහිතා තදවරොධතො। පාළියං <b>චක්කෙනා</b>ති චක්කාකාරකතෙන ආවුධවිසෙසෙන। තං මංසඛලකරණසඞ්ඛාතං නිදානං කාරණං යස්සාති <b>තතොනිදානං,</b> “පච්චත්තවචනස්ස තොආදෙසො, සමාසෙ චස්ස ලොපාභාවො”ති (පාරා॰ අට්ඨ॰ 1.21) අට්ඨකථාසු <pb V=2.33/> වුත්තො। “පච්චත්තත්ථෙ නිස්සක්කවචනම්පි යුජ්ජතී”ති (සාරත්ථ॰ ටී॰ පඨමමහාසඞ්ගීතිකථාවණ්ණනා) <b>ආචරියසාරිපුත්තත්ථෙරො।</b> “කාරණත්ථෙ නිපාතසමුදායො”තිපි අක්ඛරචින්තකා।
bod:ගඞ්ගාය දක්ඛිණදිසා අප්පතිරූපදෙසො, උත්තරදිසා පන පතිරූපදෙසොති අධිප්පායෙන <b>“දක්ඛිණඤ්චෙ”</b>තිආදි වුත්තං, තඤ්ච දෙසදිසාපදෙසෙන තන්නිවාසිනො සන්ධායාති දස්සෙතුං <b>“දක්ඛිණතීරෙ”</b>තිආදිමාහ। හනනදානකිරියා හි තදායත්තා। <b>මහායාග</b>න්ති මහාවිජිතරඤ්ඤො යඤ්ඤසදිසම්පි මහායාගං। දමසද්දො ඉන්ද්රියසංවරස්ස, උපොසථසීලස්ස ච වාචකොති ආහ <b>“ඉන්ද්රියදමෙන උපොසථකම්මෙනා”</b>ති। කෙචි පන උපොසථකම්මෙනා’ති ඉදං ඉන්ද්රියදමස්ස විසෙසනං, තස්මා ‘උපොසථකම්මභූතෙන ඉන්ද්රියදමෙනා’ති” අත්ථං වදන්ති, තදයුත්තමෙව තදුභයත්ථවාචකත්තා දමසද්දස්ස, අත්ථද්වයස්ස ච විසෙසවුත්තිතො। අධුනා හි කත්ථචි පොත්ථකෙ වා-සද්දො, ච-සද්දොපි දිස්සති। <b>සීලසංයමෙනා</b>ති තදඤ්ඤෙන කායිකවාචසිකසංවරෙන। <b>සච්චවචනෙනා</b>ති අමොසවජ්ජෙන। තස්ස විසුං වචනං ලොකෙ ගරුතරපුඤ්ඤසම්මතභාවතො। යථා හි පාපධම්මෙසු මුසාවාදො ගරුතරො, එවං පුඤ්ඤධම්මෙසු අමොසවජ්ජො। තෙනාහ භගවා <b>ඉතිවුත්තකෙ</b> –
gax:“එකධම්මං <pb M=2.38/> අතීතස්ස, මුසාවාදිස්ස ජන්තුනො।
gae:විතිණ්ණපරලොකස්ස, නත්ථි පාපං අකාරිය”න්ති॥ (ඉතිවු॰ 27)।
bod:<b>පවත්තී</b>ති යො කරොති, තස්ස සන්තානෙ ඵලුප්පාදපච්චයභාවෙන උප්පත්ති। එවඤ්හි “නත්ථි කම්මං, නත්ථි කම්මඵල”න්ති අකිරියවාදස්ස පරිපුණ්ණතා। සති හි කම්මඵලෙ කම්මානමකිරියභාවො කථං භවිස්සති। <b>සබ්බථාපී</b>ති “කරොතො”තිආදිනා වුත්තෙන සබ්බප්පකාරෙනපි।
bod:<b>ලබුජ</b>න්ති ලිකුචං। <b>පාපපුඤ්ඤානං කිරියමෙව පටික්ඛිපති,</b> න රඤ්ඤා පුට්ඨං සන්දිට්ඨිකං සාමඤ්ඤඵලං බ්යාකරොතීති අධිප්පායො। ඉදඤ්හි අවධාරණං විපාකපටික්ඛෙපනිවත්තනත්ථං। යො හි කම්මං පටික්ඛිපති, තෙන අත්ථතො විපාකොපි පටික්ඛිත්තොයෙව නාම හොති। තථා හි වක්ඛති “කම්මං පටිබාහන්තෙනාපී”තිආදි (දී॰ නි॰ අට්ඨ॰ 1.170-172)।
bod:පටිරාජූහි අනභිභවනීයභාවෙන විසෙසතො ජිතන්ති <b>විජිතං,</b> එකස්ස රඤ්ඤො ආණාපවත්තිදෙසො। “මා මය්හං විජිතෙ වසථා”ති අපසාදනා පබ්බජිතස්ස පබ්බාජනසඞ්ඛාතා විහෙඨනායෙවාති <pb V=2.34/> වුත්තං <b>“විහෙඨෙතබ්බ”</b>න්ති। තෙන වුත්තස්ස අත්ථස්ස “එවමෙත”න්ති උපධාරණං සල්ලක්ඛණං <b>උග්ගණ්හනං,</b> තදමිනා පටික්ඛිපතීති ආහ <b>“සාරතො අග්ගණ්හන්තො”</b>ති। තස්ස පන අත්ථස්ස අද්ධනියභාවාපාදනවසෙන චිත්තෙන සන්ධාරණං <b>නික්කුජ්ජනං,</b> තදමිනා පටික්ඛිපතීති දස්සෙති <b>“සාරවසෙනෙව…පෙ॰… අට්ඨපෙන්තො”</b>ති ඉමිනා। <b>සාරවසෙනෙවා</b>ති උත්තමවසෙනෙව, අවිතථත්තා වා පරෙහි අනුච්චාලිතො ථිරභූතො අත්ථො අඵෙග්ගුභාවෙන සාරොති වුච්චති, තංවසෙනෙවාති අත්ථො। <b>නිස්සරණ</b>න්ති වට්ටතො නිය්යානං। <b>පරමත්ථො</b>ති අවිපරීතත්ථො, උත්තමස්ස වා ඤාණස්සාරම්මණභූතො අත්ථො। <b>බ්යඤ්ජනං පන තෙන උග්ගහිතඤ්චෙව නික්කුජ්ජිතඤ්ච</b> තථායෙව භගවතො සන්තිකෙ භාසිතත්තා।
sub:මක්ඛලිගොසාලවාදවණ්ණනා
bod:168:<b>උභයෙනා</b>ති හෙතුපච්චයපටිසෙධවචනෙන। <b>“විජ්ජමානමෙවා”</b>ති ඉමිනා සභාවතො විජ්ජමානස්සෙව පටික්ඛිපනෙ තස්ස අඤ්ඤාණමෙව කාරණන්ති දස්සෙති। <b>සංකිලෙසපච්චය</b>න්ති සංකිලිස්සනස්ස මලීනස්ස කාරණං <pb M=2.39/>। <b>විසුද්ධිපච්චය</b>න්ති සංකිලෙසතො විසුද්ධියා වොදානස්ස පච්චයං। <b>අත්තකාරෙ</b>ති පච්චත්තවචනස්ස එ-කාරවසෙන පදසිද්ධි යථා “වනප්පගුම්බෙ යථා ඵුසිතග්ගෙ”ති, (ඛු॰ පා॰ 13; සු॰ නි॰ 236) පච්චත්තත්ථෙ වා භුම්මවචනං යථා “ඉදම්පිස්ස හොති සීලස්මි”න්ති (දී॰ නි॰ 1.194), තදෙවත්ථං දස්සෙති <b>“අත්තකාරො”</b>ති ඉමිනා। සො ච තෙන තෙන සත්තෙන අත්තනා කාතබ්බකම්මං, අත්තනා නිප්ඵාදෙතබ්බපයොගො වා। තෙනාහ <b>“යෙනා”</b>තිආදි। <b>සබ්බඤ්ඤුත</b>න්ති සම්මාසම්බොධිං। <b>ත</b>න්ති අත්තනා කතකම්මං। <b>දුතියපදෙනා</b>ති “නත්ථි පරකාරෙ”ති පදෙන। <b>පරකාරො ච නාම</b> පරස්ස වාහසා ඉජ්ඣනකපයොගො। තෙන වුත්තං <b>“යං පරකාර”</b>න්තිආදි। <b>ඔවාදානුසාසනි</b>න්ති ඔවාදභූතමනුසාසනිං, පඨමං වා ඔවාදො, පච්ඡා අනුසාසනී। “පරකාර”න්ති පදස්ස උපලක්ඛණවසෙන අත්ථදස්සනඤ්චෙතං, ලොකුත්තරධම්මෙ පරකාරාවස්සයො නත්ථීති ආහ <b>“ඨපෙත්වා මහාසත්ත”</b>න්ති। අත්ථෙවෙස ලොකියධම්මෙ යථා තං අම්හාකං බොධිසත්තස්ස ආළාරුදකෙ නිස්සාය පඤ්චාභිඤ්ඤාලොකියසමාපත්තිලාභො, තඤ්ච පච්ඡිමභවිකමහාසත්තං සන්ධාය වුත්තං, පච්චෙකබොධිසත්තස්සපි එත්ථෙව සඞ්ගහො තෙසම්පි තදභාවතො। <b>මනුස්සසොභග්යත</b>න්ති මනුස්සෙසු සුභගභාවං। <b>එව</b>න්ති වුත්තප්පකාරෙන කම්මවාදස්ස, කිරියවාදස්ස ච පටික්ඛිපනෙන। <b>ජිනචක්කෙ</b>ති “අත්ථි භික්ඛවෙ කම්මං කණ්හං කණ්හවිපාක”න්තිආදි (අ॰ නි॰ 4.232) නයප්පවත්තෙ කම්මානං, කම්මඵලානඤ්ච අත්ථිතාපරිදීපනෙ බුද්ධසාසනෙ। පච්චනීකකථනං පහාරදානසදිසන්ති <b>“පහාරං දෙති නාමා”</b>ති।
bod:යථාවුත්තඅත්තකාරපරකාරාභාවතො <pb V=2.35/> එව සත්තානං පච්චත්තපුරිසකාරො නාම කොචි නත්ථීති සන්ධාය <b>“නත්ථිපුරිසකාරෙ”</b>ති තස්ස පටික්ඛිපනං දස්සෙතුං <b>“යෙනා”</b>තිආදි වුත්තං। “දෙවත්තම්පී”තිආදිනා, “මනුස්සසොභග්යත”න්තිආදිනා ච <b>වුත්තප්පකාරා।</b> “බලෙ පතිට්ඨිතා”ති වත්වා වීරියමෙවිධ බලන්ති දස්සෙතුං <b>“වීරියං කත්වා”</b>ති වුත්තං। සත්තානඤ්හි දිට්ඨධම්මිකසම්පරායික නිබ්බානසම්පත්තිආවහං වීරියබලං නත්ථීති සො පටික්ඛිපති, නිදස්සනමත්තඤ්චෙතං වොදානියබලස්ස පටික්ඛිපනං සංකිලෙසිකස්සාපි බලස්ස තෙන පටික්ඛිපනතො। යදි වීරියාදීනි පුරිසකාරවෙවචනානි, අථ කස්මා තෙසං විසුං ගහණන්ති ආහ <b>“ඉදං නො වීරියෙනා”</b>තිආදි। <b>ඉදං නො වීරියෙනා</b>ති ඉදං ඵලං අම්හාකං වීරියෙන පවත්තං। <b>පවත්තවචනපටික්ඛෙපකරණවසෙනා</b>ති අඤ්ඤෙසං පවත්තවොහාරවචනස්ස පටික්ඛෙපකරණවසෙන <pb M=2.40/>। වීරියථාමපරක්කමසම්බන්ධනෙන පවත්තබලවාදීනං වාදස්ස පටික්ඛෙපකරණවසෙන “නත්ථි බල”න්ති පදමිව සබ්බානිපෙතානි තෙන ආදීයන්තීති අධිප්පායො। තඤ්ච වචනීයත්ථතො වුත්තං, වචනත්ථතො පන තස්සා තස්සා කිරියාය උස්සන්නට්ඨෙන <b>බලං। </b> සූරවීරභාවාවහට්ඨෙන <b>වීරියං।</b> තදෙව දළ්හභාවතො, පොරිසධුරං වහන්තෙන පවත්තෙතබ්බතො ච <b>පුරිසථාමො।</b> පරං පරං ඨානං අක්කමනවසෙන පවත්තියා <b>පුරිසපරක්කමො</b>ති වෙදිතබ්බං।
bod:රූපාදීසු සත්තවිසත්තතාය <b>සත්තා।</b> අස්සසනපස්සසනවසෙන පවත්තියා පාණනතො <b>පාණා</b>ති ඉමිනා අත්ථෙන සමානෙපි පදද්වයෙ එකින්ද්රියාදිවසෙන පාණෙ විභජිත්වා සත්තතො විසෙසං කත්වා එස වදතීති ආහ <b>“එකින්ද්රියො”</b>තිආදි। භවන්තීති <b>භූතා</b>ති සත්තපාණපරියායෙපි සති අණ්ඩකොසාදීසු සම්භවනට්ඨෙන තතො විසෙසාව, තෙන වුත්තාති දස්සෙති <b>“අණ්ඩ…පෙ॰… වදතී”</b>ති ඉමිනා। <b>වත්ථිකොසො</b> ගබ්භාසයො। ජීවනතො පාණං ධාරෙන්තො විය වඩ්ඪනතො <b>ජීවා।</b> තෙනාහ <b>“සාලියවා”</b>තිආදි। <b>ආදි</b>සද්දෙන විරුළ්හධම්මා තිණරුක්ඛා ගහිතා। නත්ථි එතෙසං සංකිලෙසවිසුද්ධීසු වසො සාමත්ථියන්ති <b>අවසා।</b> තථා <b>අබලා අවීරියා।</b> තෙනාහ <b>“තෙස”</b>න්තිආදි। <b>නියතා</b>ති නියමනා, අඡෙජ්ජසුත්තාවුතස්ස අභෙජ්ජමණිනො විය නියතප්පවත්තිතාය ගතිජාතිබන්ධාපවග්ගවසෙන නියාමොති අත්ථො। <b>තත්ථ තත්ථා</b>ති තාසු තාසු ජාතීසු। <b>ඡන්නං අභිජාතීනං</b> සම්බන්ධීභූතානං <b>ගමනං</b> සමවායෙන සමාගමො। සම්බන්ධීනිරපෙක්ඛොපි භාවසද්දො සම්බන්ධීසහිතො විය පකතියත්ථවාචකොති ආහ <b>“සභාවොයෙවා”</b>ති, යථා කණ්ටකස්ස තික්ඛතා, කපිත්ථඵලාදීනං පරිමණ්ඩලතා, මිගපක්ඛීනං විචිත්තාකාරතා ච, එවං සබ්බස්සාපි ලොකස්ස හෙතුපච්චයමන්තරෙන තථා තථා පරිණාමො අකුත්තිමො සභාවොයෙවාති අත්ථො। තෙන වුත්තං <b>“යෙනා”</b>තිආදි। පරිණමනං නානප්පකාරතාපත්ති। <b>යෙනා</b>ති සත්තපාණාදිනා। යථා භවිතබ්බං, තථෙවාති සම්බන්ධො।
bod:ඡළභිජාතියො <pb V=2.36/> පරතො විත්ථාරීයිස්සන්ති। “සුඛඤ්ච දුක්ඛඤ්ච පටිසංවෙදෙන්තී”ති වදන්තො මක්ඛලි අදුක්ඛමසුඛභූමිං සබ්බෙන සබ්බං න ජානාතීති වුත්තං <b>“අඤ්ඤා අදුක්ඛමසුඛභූමි නත්ථීති දස්සෙතී”</b>ති। අයං “සුඛඤ්ච දුක්ඛඤ්ච පටිසංවෙදෙන්තී”ති <pb M=2.41/> වචනං කරණභාවෙන ගහෙත්වා වුත්තා ආචරියස්ස මති। පොත්ථකෙසු පන <b>“අඤ්ඤා සුඛදුක්ඛභූමි නත්ථීති දස්සෙතී”</b>ති අයමෙව පාඨො දිට්ඨො, න “අදුක්ඛමසුඛභූමී”ති। එවං සති “ඡස්වෙවාභිජාතීසූ”ති වචනං අධිකරණභාවෙන ගහෙත්වා ඡසු එව අභිජාතීසු සුඛදුක්ඛපටිසංවෙදනං, න තෙහි අඤ්ඤත්ථ, තායෙව සුඛදුක්ඛභූමි, න තදඤ්ඤාති දස්සෙතීති වුත්තන්ති වෙදිතබ්බං। අයමෙව ච යුත්තතරො පටික්ඛෙපිතබ්බස්ස අත්ථස්ස භූමිවසෙන වුත්තත්තා। යදි හි “සුඛඤ්ච දුක්ඛඤ්ච පටිසංවෙදෙන්තී”ති වචනෙන පටික්ඛෙපිතබ්බස්ස දස්සනං සියා, අථ “අඤ්ඤා අදුක්ඛමසුඛා නත්ථී”ති දස්සෙය්ය, න “අදුක්ඛමසුඛභූමී”ති දස්සනහෙතුවචනස්ස භූමිඅත්ථාභාවතො। දස්සෙති චෙතං තාසං භූමියා අභාවමෙව, තෙන විඤ්ඤායති අයං පාඨො, අයඤ්චත්ථො යුත්තතරොති।
bod:<b>පමුඛයොනීන</b>න්ති මනුස්සෙසු ඛත්තියබ්රාහ්මණාදිවසෙන, තිරච්ඡානාදීසු සීහබ්යග්ඝාදිවසෙන පධානයොනීනං, පධානතා චෙත්ථ උත්තමතා। තෙනාහ <b>“උත්තමයොනීන”</b>න්ති। <b>සට්ඨි සතානී</b>ති ඡ සහස්සානි। “පඤ්ච ච කම්මුනො සතානී”ති පදස්ස අත්ථදස්සනං <b>“පඤ්ච කම්මසතානි චා”</b>ති। <b>“එසෙව නයො”</b>ති ඉමිනා “කෙවලං තක්කමත්තකෙන නිරත්ථකං දිට්ඨිං දීපෙතී”ති ඉමමෙවත්ථමතිදිසති। එත්ථ ච <b>“තක්කමත්තකෙනා”</b>ති වදන්තො යස්මා තක්කිකා අවස්සයභූතතථත්ථග්ගහණඅඞ්කුසනයමන්තරෙන නිරඞ්කුසතාය පරිකප්පනස්ස යං කිඤ්චි අත්තනා පරිකප්පිතං සාරතො මඤ්ඤමානා තථෙව අභිනිවිස්ස තත්ථ ච දිට්ඨිගාහං ගණ්හන්ති, තස්මා න තෙසං දිට්ඨිවත්ථුස්මිං විඤ්ඤූහි විචාරණා කාතබ්බාති ඉමමධිප්පායං විභාවෙති। <b>කෙචී</b>ති උත්තරවිහාරවාසිනො। <b>පඤ්චින්ද්රියවසෙනා</b>ති චක්ඛාදිපඤ්චින්ද්රියවසෙන। තෙ හි “චක්ඛුසොතඝානජිව්හාකායසඞ්ඛාතානි ඉමානි පඤ්චින්ද්රියානි ‘පඤ්ච කම්මානී’ති තිත්ථියා පඤ්ඤපෙන්තී”ති වදන්ති “කායවචීමනොකම්මානි ච ‘තීණි කම්මානී’ති”। <b>කම්මන්ති ලද්ධී</b>ති තදුභයං ඔළාරිකත්තා පරිපුණ්ණකම්මන්ති ලද්ධි। මනොකම්මං අනොළාරිකත්තා උපඩ්ඪකම්මන්ති ලද්ධීති යොජනා। “ද්වාසට්ඨි පටිපදා”ති වත්තබ්බෙ සභාවනිරුත්තිං අජානන්තො “ද්වට්ඨිපටිපදා”ති වදතීති ආහ <b>“ද්වාසට්ඨි පටිපදා”</b>ති। සද්දරචකා පන “ද්වාසට්ඨියා සලොපො, අත්තමා”ති වදන්ති, තදයුත්තමෙව සභාවනිරුත්තියා යොගතො අසිද්ධත්තා <pb M=2.42/>। යදි හි සා යොගෙන සිද්ධා අස්ස, එවං සභාවනිරුත්තියෙව සියා, තථා ච සති ආචරියානං මතෙන විරුජ්ඣතීති වදන්ති। “චුල්ලාසීති සහස්සානී”තිආදිකා පන අඤ්ඤත්ර දිට්ඨපයොගා සභාවනිරුත්තියෙව। දිස්සති හි <b>විසුද්ධිමග්ගාදීසු –</b>
gax:“චුල්ලාසීති <pb V=2.37/> සහස්සානි, කප්පා තිට්ඨන්ති යෙ මරූ।
gae:න ත්වෙව තෙපි තිට්ඨන්ති, ද්වීහි චිත්තෙහි සමොහිතා”ති॥ (විසුද්ධි॰ 2.715; මහානි॰ 10, 39)।
bod:<b>එකස්මිං කප්පෙ</b>ති චතුන්නමසඞ්ඛ්යෙය්යකප්පානං අඤ්ඤතරභූතෙ එකස්මිං අසඞ්ඛ්යෙය්යකප්පෙ। තත්ථාපි ච විවට්ටට්ඨායීසඤ්ඤිතං එකමෙව සන්ධාය <b>“ද්වට්ඨන්තරකප්පා”</b>ති වුත්තං। න හි සො අස්සුතසාසනධම්මො ඉතරෙ ජානාති බාහිරකානමවිසයත්තා, අජානන්තො එවමාහාති අත්ථො।
bod:උරබ්භෙ හනන්ති, හන්ත්වා වා ජීවිතං කප්පෙන්තීති <b>ඔරබ්භිකා</b>। එස නයො <b>සාකුණිකා</b>දීසුපි। <b>ලුද්දා</b>ති වුත්තාවසෙසකා යෙ කෙචි චාතුප්පදජීවිකා නෙසාදා। මාගවිකපදස්මිඤ්හි රොහිතාදිමිගජාතියෙව ගහිතා। බන්ධනාගාරෙ නියොජෙන්තීති <b>බන්ධනාගාරිකා। කුරූරකම්මන්තා</b>ති දාරුණකම්මන්තා। <b>අයං</b> සබ්බොපි කණ්හකම්මපසුතතාය <b>කණ්හාභිජාතීති වදති</b> කණ්හස්ස ධම්මස්ස අභිජාති අබ්භුප්පත්ති යස්සාති කත්වා। <b>භික්ඛූ</b>ති බුද්ධසාසනෙ භික්ඛූ। <b>කණ්ටකෙ</b>ති ඡන්දරාගෙ। සඤ්ඤොගවසෙන තෙසං පක්ඛිපනං। කණ්ටකසදිසඡන්දරාගෙන සඤ්ඤුත්තා භුඤ්ජන්තීති හි අධිප්පායෙන <b>“කණ්ටකෙ පක්ඛිපිත්වා”</b>ති වුත්තං। කස්මාති චෙ? යස්මා “තෙ පණීතපණීතෙ පච්චයෙ පටිසෙවන්තී”ති තස්ස මිච්ඡාගාහො, තස්මා ඤායලද්ධෙපි පච්චයෙ භුඤ්ජමානා ආජීවකසමයස්ස විලොමගාහිතාය පච්චයෙසු කණ්ටකෙ පක්ඛිපිත්වා ඛාදන්ති නාමාති වදති <b>කණ්ටකවුත්තිකා</b>ති කණ්ටකෙන යථාවුත්තෙන සහ ජීවිකා। <b>අයඤ්හිස්ස පාළියෙවා</b>ති අයං මක්ඛලිස්ස වාදදීපනා අත්තනා රචිතා පාළියෙවාති යථාවුත්තමත්ථං සමත්ථෙති। කණ්ටකවුත්තිකා එව නාම <b>එකෙ</b> අපරෙ <b>පබ්බජිතා</b> බාහිරකා සන්ති, තෙ නීලාභිජාතීති <b>වදතී</b>ති අත්ථො। තෙ හි සවිසෙසං අත්තකිලමථානුයොගමනුයුත්තා। තථා හි තෙ කණ්ටකෙ වත්තන්තා විය භවන්තීති <b>කණ්ටකවුත්තිකා</b>ති වුත්තා। නීලස්ස ධම්මස්ස අභිජාති යස්සාති <b>නීලාභිජාති।</b> එවමිතරෙසුපි।
bod:අම්හාකං <pb M=2.43/> සඤ්ඤොජනගණ්ඨො නත්ථීති වාදිනො බාහිරකපබ්බජිතා <b>නිගණ්ඨා।</b> එකමෙව සාටකං පරිදහන්තා <b>එකසාටකා।</b> කණ්හතො පරිසුද්ධො නීලො, තතො පන ලොහිතොතිආදිනා යථාක්කමං තස්ස පරිසුද්ධං වාදං දස්සෙතුං <b>“ඉමෙ කිරා”</b>තිආදි වුත්තං। <b>පණ්ඩරතරා</b>ති භුඤ්ජනනහානපටික්ඛෙපාදිවතසමායොගෙන පරිසුද්ධතරා කණ්හනීලමුපාදාය ලොහිතස්සාපි පරිසුද්ධභාවෙන වත්තබ්බතො। <b>ඔදාතවසනා</b>ති ඔදාතවත්ථපරිදහනා। <b>අචෙලකසාවකා</b>ති ආජීවකසාවකභූතා। <b>තෙ කිර</b> ආජීවකලද්ධියා විසුද්ධචිත්තතාය නිගණ්ඨෙහිපි <b>පණ්ඩරතරා</b> හලිද්දාභානම්පි <pb V=2.38/> පුරිමෙ උපාදාය පරිසුද්ධභාවප්පත්තිතො। <b>“එව”</b>න්තිආදිනා තස්ස ඡන්දාගමනං දස්සෙති। නන්දාදීනං සාවකභූතා පබ්බජිතා <b>ආජීවකා।</b> තථා <b>ආජීවකිනියො।</b> නන්දාදයො කිර තථාරූපං ආජීවකපටිපත්තිං උක්කංසං පාපෙත්වා ඨිතා, තස්මා නිගණ්ඨෙහි ආජීවකසාවකෙහි පබ්බජිතෙහි පණ්ඩරතරා වුත්තා පරමසුක්කාභිජාතීති අයං තස්ස ලද්ධි।
bod:<b>පුරිසභූමියො</b>ති පධානනිද්දෙසො। ඉත්ථීනම්පි හෙතා භූමියො එස ඉච්ඡතෙව। <b>සත්ත දිවසෙ</b>ති අච්චන්තසඤ්ඤොගවචනං, එත්තකම්පි මන්දා මොමූහාති। <b>සම්බාධට්ඨානතො</b>ති මාතුකුච්ඡිං සන්ධායාහ। <b>රොදන්ති චෙව විරවන්ති ච</b> තමනුස්සරිත්වා। ඛෙදනං, කීළනඤ්ච ඛිඩ්ඩාසද්දෙනෙව සඞ්ගහෙත්වා <b>ඛිඩ්ඩාභූමි</b> වුත්තා। පදස්ස නික්ඛිපනං <b>පදනික්ඛිපනං।</b> යදා තථා පදං නික්ඛිපිතුං සමත්ථො, තදා <b>පදවීමංසභූමි නාමා</b>ති භාවො। වතාවතස්ස <b>ජානනකාලෙ। භික්ඛු ච පන්නකො</b>තිආදිපි තෙසං බාහිරකානං පාළියෙව। තත්ථ <b>පන්නකො</b>ති භික්ඛාය විචරණකො, තෙසං වා පටිපත්තියා පටිපන්නකො। <b>ජිනො</b>ති ජිණ්ණො ජරාවසෙන හීනධාතුකො, අත්තනො වා පටිපත්තියා පටිපක්ඛං ජිනිත්වා ඨිතො। සො කිර තථාභූතො ධම්මම්පි කස්සචි න කථෙසි। තෙනාහ <b>“න කිඤ්චි ආහා”</b>ති। ඔට්ඨවදනාදිවිප්පකාරෙ කතෙපි ඛමනවසෙන න කිඤ්චි කථෙතීතිපි වදන්ති। <b>අලාභි</b>න්ති “සො න කුම්භිමුඛා පටිග්ගණ්හාතී”තිආදිනා නයෙන මහාසීහනාදසුත්තෙ (දී॰ නි॰ 1.394; ම॰ නි॰ 1.155) වුත්තඅලාභහෙතුසමායොගෙන අලාභිං। තතොයෙව ජිඝච්ඡාදුබ්බලපරෙතතාය සයනපරායනට්ඨෙන <b>සමණං පන්නභූමීති වදති।</b>
bod:<b>ආජීවවුත්තිසතානී</b>ති සත්තානමාජීවභූතානි ජීවිකාවුත්තිසතානි। “පරිබ්බාජකසතානී”ති වුච්චමානෙපි චෙස සභාවලිඞ්ගමජානන්තො <b>“පරිබ්බාජකසතෙ”</b>ති <pb M=2.44/> වදති। එවමඤ්ඤෙසුපි। තෙනාහ <b>“පරිබ්බාජකපබ්බජ්ජාසතානී”</b>ති। නාගභවනං <b>නාගමණ්ඩලං</b> යථා “මහිංසකමණ්ඩල”න්ති। පරමාණුආදි <b>රජො। පසු</b>ග්ගහණෙන එළකජාති ගහිතා। <b>මිග</b>ග්ගහණෙන රුරුගවයාදි මිගජාති। <b>ගණ්ඨිම්හී</b>ති ඵළුම්හි, පබ්බෙති අත්ථො। චාතුමහාරාජිකාදිබ්රහ්මකායිකාදිවසෙන, තෙසඤ්ච අන්තරභෙදවසෙන <b>බහූ දෙවා।</b> තත්ථ චාතුමහාරාජිකානං එකච්චඅන්තරභෙදො <b>මහාසමයසුත්තෙන</b> (දී॰ නි॰ 2.331) දීපෙතබ්බො। <b>“සො පනා”</b>තිආදිනා අජානන්තො පනෙස බහූ දෙවෙපි සත්ත එව වදතීති තස්ස අප්පමාණතං දස්සෙති। <b>මනුස්සාපි අනන්තා</b>ති දීපදෙසකුලවංසාජීවාදිවිභාගවසෙන। පිසාචා එව <b>පෙසාචා,</b> තෙ අපරපෙතාදිවසෙන <b>මහන්තමහන්තා,</b> බහුතරාති අත්ථො। බාහිරකසමයෙ පන “ඡද්දන්තදහමන්දාකිනියො කුවාළියමුචලින්දනාමෙන වොහරිතා”ති (දී॰ නි॰ ටී॰ 1.168) ආචරියෙන වුත්තං।
bod:<b>ගණ්ඨිකා</b>ති <pb V=2.39/> පබ්බගණ්ඨිකා। පබ්බගණ්ඨිම්හි හි පවුටසද්දො। <b>මහාපපාතා</b>ති මහාතටා। පාරිසෙසනයෙන <b>ඛුද්දකපපාතසතානි।</b> එවං සුපිනෙසුපි। <b>“මහාකප්පිනො”</b>ති ඉදං “මහාකප්පාන”න්ති අත්ථතො වෙදිතබ්බං। සද්දතො පනෙස අජානන්තො එවං වදතීති න විචාරණක්ඛමං। තථා <b>“චුල්ලාසීති සතසහස්සානී”</b>ති ඉදම්පි। සො හි “චතුරාසීති සතසහස්සානී”ති වත්තුමසක්කොන්තො එවං වදති। සද්දරචකා පන “චතුරාසීතියා තුලොපො, චස්ස චු, රස්ස ලො, ද්විත්තඤ්චා”ති වදන්ති। <b>එත්තකා මහාසරා</b>ති එතප්පමාණවතා මහාසරතො, සත්තමහාසරතොති වුත්තං හොති। <b>කිරා</b>ති තස්ස වාදානුස්සවනෙ නිපාතො। <b>පණ්ඩිතොපි…පෙ॰… න ගච්ඡති,</b> කස්මා? සත්තානං සංසරණකාලස්ස නියතභාවතො।
bod:“අචෙලකවතෙන වා අඤ්ඤෙන වා යෙන කෙනචී”ති වුත්තමතිදිසති <b>“තාදිසෙනෙවා”</b>ති ඉමිනා। <b>තපොකම්මෙනා</b>ති තපකරණෙන। එත්ථාපි “තාදිසෙනෙවා”ති අධිකාරො। යො…පෙ॰… විසුජ්ඣති, සො අපරිපක්කං කම්මං පරිපාචෙති නාමාති යොජනා। <b>අන්තරා</b>ති චතුරාසීතිමහාකප්පසතසහස්සානමබ්භන්තරෙ। <b>ඵුස්ස ඵුස්සා</b>ති පත්වා පත්වා। <b>වුත්තපරිමාණං කාල</b>න්ති චතුරාසීතිමහාකප්පසතසහස්සපමාණං කාලං। ඉදං වුත්තං හොති – <b>අපරිපක්කං</b> සංසරණනිමිත්තං කම්මං සීලාදිනා සීඝංයෙව විසුද්ධප්පත්තියා <pb M=2.45/> <b>පරිපාචෙති නාම। පරිපක්කං</b> කම්මං ඵුස්ස ඵුස්ස කාලෙන පරිපක්කභාවානාපාදනෙන <b>බ්යන්තිං</b> විගමනං <b>කරොති නාමා</b>ති। <b>දොණෙනා</b>ති පරිමිනනදොණතුම්බෙන। රූපකවසෙනත්ථො ලබ්භතීති වුත්තං <b>“මිතං වියා”</b>ති। න හාපනවඩ්ඪනං පණ්ඩිතබාලවසෙනාති දස්සෙති <b>“න සංසාරො”</b>තිආදිනා। වඩ්ඪනං <b>උක්කංසො।</b> හාපනං <b>අවකංසො।</b>
bod:<b>කතසුත්තගුළෙ</b>ති කතසුත්තවට්ටියං। <b>පලෙතී</b>ති පරෙති යථා “අභිසම්පරායො”ති, (මහානි॰ 69; චූළනි॰ 85; පටි॰ ම॰ 3.4) ර-කාරස්ස පන ල-කාරං කත්වා එවං වුත්තං යථා “පලිබුද්ධො”ති (චූළනි॰ 15; මි॰ ප॰ 3.6)। සො ච චුරාදිගණවසෙන ගතියන්ති වුත්තං <b>“ගච්ඡතී”</b>ති। ඉමාය උපමාය චෙස සත්තානං සංසාරො අනුක්කමෙන ඛීයතෙව, න වඩ්ඪති පරිච්ඡින්නරූපත්තාති ඉමමත්ථං විභාවෙතීති ආහ <b>“සුත්තෙ ඛීණෙ”</b>තිආදි। <b>තත්ථෙවා</b>ති ඛීයනට්ඨානෙයෙව।
sub:අජිතකෙසකම්බලවාදවණ්ණනා
bod:171:<b>දින්න</b>න්ති දෙය්යධම්මසීසෙන දානචෙතනායෙව වුත්තා। තංමුඛෙන ච ඵලන්ති දස්සෙති <b>“දින්නස්ස ඵලාභාව”</b>න්ති ඉමිනා। දින්නඤ්හි මුඛ්යතො අන්නාදිවත්ථු, තං කථමෙස පටික්ඛිපිස්සති <pb V=2.40/>। එස නයො <b>යිට්ඨං හුත</b>න්ති එත්ථාපි। සබ්බසාධාරණං මහාදානං <b>මහායාගො।</b> පාහුනභාවෙන කත්තබ්බසක්කාරො <b>පාහුනකසක්කාරො। ඵල</b>න්ති ආනිසංසඵලං, නිස්සන්දඵලඤ්ච। <b>විපාකො</b>ති සදිසඵලං। චතුරඞ්ගසමන්නාගතෙ දානෙ ඨානන්තරාදිපත්ති විය හි ආනිසංසො, <b>සඞ්ඛබ්රාහ්මණස්ස</b> දානෙ (ජා॰ 1.10.39) තාණලාභමත්තං විය නිස්සන්දො, පටිසන්ධිසඞ්ඛාතං සදිසඵලං විපාකො। <b>අයං ලොකො, පරලොකොති</b> ච කම්මුනා ලද්ධබ්බො වුත්තො ඵලාභාවමෙව සන්ධාය පටික්ඛිපනතො। පච්චක්ඛදිට්ඨො හි ලොකො කථං තෙන පටික්ඛිත්තො සියා। <b>“සබ්බෙ තත්ථ තත්ථෙව උච්ඡිජ්ජන්තී”</b>ති ඉමිනා කාරණමාහ, යත්ථ යත්ථ භවයොනිආදීසු ඨිතා ඉමෙ සත්තා, තත්ථ තත්ථෙව උච්ඡිජ්ජන්ති, නිරුදයවිනාසවසෙන විනස්සන්තීති අත්ථො। <b>තෙසූ</b>ති මාතාපිතූසු। <b>ඵලාභාවවසෙනෙව වදති,</b> න මාතාපිතූනං, නාපි තෙසු ඉදානි කරියමානසක්කාරාසක්කාරානමභාවවසෙන තෙසං ලොකෙ පච්චක්ඛත්තා। පුබ්බුළස්ස විය ඉමෙසං සත්තානං උප්පාදො නාම කෙවලො, න චවිත්වා ආගමනපුබ්බකො අත්ථීති දස්සනත්ථං <pb M=2.46/> “නත්ථි සත්තා ඔපපාතිකා”ති වුත්තන්ති ආහ <b>“චවිත්වා උපපජ්ජනකා සත්තා නාම නත්ථී”</b>ති। සමණෙන නාම යාථාවතො ජානන්තෙන කස්සචි අකථෙත්වා සඤ්ඤතෙන භවිතබ්බං, අඤ්ඤථා අහොපුරිසිකා නාම සියා। කිඤ්හි පරො පරස්ස කරිස්සති, තථා ච අත්තනො සම්පාදනස්ස කස්සචි අවස්සයො එව න සියා තත්ථ තත්ථෙව උච්ඡිජ්ජනතොති ඉමමත්ථං සන්ධාය <b>“යෙ ඉමඤ්ච…පෙ॰… පවෙදෙන්තී”</b>ති ආහ। අයං අට්ඨකථාවසෙසකො අත්ථො।
bod:චතූසු මහාභූතෙසු නියුත්තො <b>චාතුමහාභූතිකො,</b> අත්ථමත්තතො පන දස්සෙතුං <b>“චතුමහාභූතමයො”</b>ති වුත්තං। යථා හි මත්තිකාය නිබ්බත්තං භාජනං මත්තිකාමයං, එවමයම්පි චතූහි මහාභූතෙහි නිබ්බත්තො චතුමහාභූතමයොති වුච්චති। <b>අජ්ඣත්තිකපථවීධාතූ</b>ති සත්තසන්තානගතා පථවීධාතු। <b>බාහිරපථවීධාතු</b>න්ති බහිද්ධා මහාපථවිං, තෙන පථවීයෙව කායොති දස්සෙති। <b>අනුගච්ඡතී</b>ති අනුබන්ධති। <b>උභයෙනාපී</b>ති පදද්වයෙනපි। <b>උපෙති උපගච්ඡතී</b>ති බාහිරපථවිකායතො තදෙකදෙසභූතා පථවී ආගන්ත්වා අජ්ඣත්තිකභාවප්පත්ති හුත්වා සත්තභාවෙන සණ්ඨිතා, සා ච මහාපථවී ඝටාදිගතපථවී විය ඉදානි තමෙව බාහිරං පථවිකායං සමුදායභූතං පුන උපෙති උපගච්ඡති, සබ්බසො තෙන බාහිරපථවිකායෙන නිබ්බිසෙසතං එකීභාවමෙව ගච්ඡතීති අත්ථො। <b>ආපාදීසුපි එසෙව නයො</b>ති එත්ථ පජ්ජුන්නෙන මහාසමුද්දතො ගහිතආපො විය වස්සොදකභාවෙන පුනපි මහාසමුද්දං, සූරියරංසිතො ගහිතඉන්දග්ගිසඞ්ඛාතතෙජො විය පුනපි සූරියරංසිං, මහාවායුක්ඛන්ධතො නිග්ගතමහාවාතො විය පුනපි මහාවායුක්ඛන්ධං උපෙති උපගච්ඡතීති පරිකප්පනාමත්තෙන දිට්ඨිගතිකස්ස අධිප්පායො।
bod:<b>මනච්ඡට්ඨානි</b> <pb V=2.41/> <b>ඉන්ද්රියානී</b>ති මනමෙව ඡට්ඨං යෙසං චක්ඛුසොතඝානජිව්හාකායානං, තානි ඉන්ද්රියානි। <b>ආකාසං පක්ඛන්දන්ති</b> තෙසං විසයභාවාති වදන්ති। විසයීගහණෙන හි විසයාපි ගහිතා එව හොන්ති। කථං ගණිතා මඤ්චපඤ්චමාති ආහ <b>“මඤ්චො චෙව…පෙ॰… අත්ථො”</b>ති। ආළාහනං සුසානන්ති අත්ථතො එකං। <b>ගුණාගුණපදානී</b>ති ගුණදොසකොට්ඨාසානි। <b>සරීරමෙව වා පදානි</b> තංතංකිරියාය පජ්ජිතබ්බතො। <b>පාරාවතපක්ඛිවණ්ණානී</b>ති පාරාවතස්ස නාම පක්ඛිනො වණ්ණානි। <b>“පාරාවතපක්ඛවණ්ණානී”</b>ති පාඨො, පාරාවතසකුණස්ස පත්තවණ්ණානීති අත්ථො। <b>භස්මන්තා</b>ති <pb M=2.47/> ඡාරිකාපරියන්තා। තෙනාහ <b>“ඡාරිකාවසානමෙවා”</b>ති। ආහුතිසද්දෙනෙත්ථ “දින්නං යිට්ඨං හුත”න්ති වුත්තප්පකාරං දානං සබ්බම්පි ගහිතන්ති දස්සෙති <b>“පාහුනකසක්කාරාදිභෙදං දින්නදාන”</b>න්ති ඉමිනා, විරූපෙකසෙසනිද්දෙසො වා එස। <b>අත්ථො</b>ති අධිප්පායතො අත්ථො සද්දතො තස්ස අනධිගමිතත්තා। එවමීදිසෙසු। දබ්බන්ති මුය්හන්තීති දත්තූ, බාලපුග්ගලා, තෙහි <b>දත්තූහි।</b> කිං වුත්තං හොතීති ආහ <b>“බාලා දෙන්තී”</b>තිආදි। පාළියං “ලොකො අත්ථී”ති මති යෙසං තෙ <b>අත්ථිකා,</b> “අත්ථී”ති චෙදං නෙපාතිකපදං, තෙසං වාදො අත්ථිකවාදො, තං <b>අත්ථිකවාදං।</b>
bod:<b>තත්ථා</b>ති තෙසු යථාවුත්තෙසු තීසු මිච්ඡාවාදීසු। <b>කම්මං පටිබාහති</b> අකිරියවාදිභාවතො। <b>විපාකං පටිබාහති</b> සබ්බෙන සබ්බං ආයතිං උපපත්තියා පටික්ඛිපනතො। <b>විපාක</b>න්ති ච ආනිසංසනිස්සන්දසදිසඵලවසෙන තිවිධම්පි විපාකං। <b>උභයං පටිබාහති</b> සබ්බසො හෙතුපටිසෙධනෙනෙව ඵලස්සාපි පටිසෙධිතත්තා। <b>උභය</b>න්ති ච කම්මං විපාකම්පි। සො හි “අහෙතූ අප්පච්චයා සත්තා සංකිලිස්සන්ති, විසුජ්ඣන්ති චා”ති වදන්තො කම්මස්ස විය විපාකස්සාපි සංකිලෙසවිසුද්ධීනං පච්චයත්තාභාවජොතනතො තදුභයං පටිබාහති නාම। <b>විපාකො පටිබාහිතො හොති</b> අසති කම්මස්මිං විපාකාභාවතො। <b>කම්මං පටිබාහිතං හොති</b> අසති විපාකෙ කම්මස්ස නිරත්ථකතාපත්තිතො। <b>ඉතී</b>ති වුත්තත්ථනිදස්සනං। <b>අත්ථතො</b>ති සරූපතො, විසුං විසුං තංතංදිට්ඨිදීපකභාවෙන පාළියං ආගතාපි තදුභයපටිබාහකාවාති අත්ථො। පච්චෙකං තිවිධදිට්ඨිකා එව තෙ උභයපටිබාහකත්තා। <b>“උභයප්පටිබාහකා”</b>ති හි හෙතුවචනං හෙතුගබ්භත්තා තස්ස විසෙසනස්ස। <b>අහෙතුකවාදා චෙවා</b>තිආදි පටිඤ්ඤාවචනං තප්ඵලභාවෙන නිච්ඡිතත්තා। තස්මා විපාකපටිබාහකත්තා <b>නත්ථිකවාදා,</b> කම්මපටිබාහකත්තා <b>අකිරියවාදා,</b> තදුභයපටිබාහකත්තා <b>අහෙතුකවාදා</b>ති යථාලාභං හෙතුඵලතාසම්බන්ධො වෙදිතබ්බො। යො හි විපාකපටිබාහනෙන නත්ථිකදිට්ඨිකො උච්ඡෙදවාදී, සො අත්ථතො කම්මපටිබාහනෙන අකිරියදිට්ඨිකො, උභයපටිබාහනෙන අහෙතුකදිට්ඨිකො ච හොති। සෙසද්වයෙපි එසෙව නයො।
bod:<b>“යෙ වා පනා”</b>තිආදිනා තෙසමනුදිට්ඨිකානං නියාමොක්කන්තිවිනිච්ඡයො වුත්තො। තත්ථ <b>තෙස</b>න්ති <pb V=2.42/> පූරණාදීනං। <b>සජ්ඣායන්තී</b>ති තං දිට්ඨිදීපකං ගන්ථං යථා <pb M=2.48/> තථා තෙහි කතං උග්ගහෙත්වා පඨන්ති। <b>වීමංසන්තී</b>ති තස්ස අත්ථං විචාරෙන්ති। <b>“තෙස”</b>න්තිආදි වීමංසනාකාරදස්සනං। “කරොතො…පෙ॰… උච්ඡිජ්ජතී”ති එවං වීමංසන්තානං තෙසන්ති සම්බන්ධො। <b>තස්මිං ආරම්මණෙ</b>ති යථාපරිකප්පිතෙ කම්මඵලාභාවාදිකෙ “කරොතො න කරීයති පාප”න්තිආදි නයප්පවත්තාය මිච්ඡාදස්සනසඞ්ඛාතාය ලද්ධියා ආරම්මණෙ। <b>මිච්ඡාසති සන්තිට්ඨතී</b>ති මිච්ඡාසතිසඞ්ඛාතා ලද්ධිසහගතා තණ්හා සන්තිට්ඨති। “කරොතො න කරීයති පාප”න්තිආදිවසෙන හි අනුස්සවූපලද්ධෙ අත්ථෙ තදාකාරපරිවිතක්කනෙහි සවිග්ගහෙ විය සරූපතො චිත්තස්ස පච්චුපට්ඨිතෙ චිරකාලපරිචයෙන “එවමෙත”න්ති නිජ්ඣානක්ඛමභාවූපගමනෙ, නිජ්ඣානක්ඛන්තියා ච තථා තථා ගහිතෙ පුනප්පුනං තථෙව ආසෙවන්තස්ස බහුලීකරොන්තස්ස මිච්ඡාවිතක්කෙන සමානීයමානා මිච්ඡාවායාමුපත්ථම්භිතා අතංසභාවම්පි “තංසභාව”න්ති ගණ්හන්තී මිච්ඡාලද්ධිසහගතා තණ්හා මුසා විතථං සරණතො පවත්තනතො මිච්ඡාසතීති වුච්චති। <b>චතුරඞ්ගුත්තරටීකාය</b>ම්පි (අ॰ නි॰ අට්ඨ॰ 2.4.30) චෙස අත්ථො වුත්තොයෙව। මිච්ඡාසඞ්කප්පාදයො විය හි මිච්ඡාසති නාම පාටියෙක්කො කොචි ධම්මො නත්ථි, තණ්හාසීසෙන ගහිතානං චතුන්නම්පි අකුසලක්ඛන්ධානමෙතං අධිවචනන්ති <b>මජ්ඣිමාගමට්ඨකථාය</b>ම්පි <b>සල්ලෙඛසුත්තවණ්ණනායං</b> (ම॰ නි॰ අට්ඨ॰ 1.83) වුත්තං।
bod:<b>චිත්තං එකග්ගං හොතී</b>ති යථාසකං විතක්කාදිපච්චයලාභෙන තස්මිං ආරම්මණෙ අවට්ඨිතතාය අනෙකග්ගතං පහාය එකග්ගං අප්පිතං විය හොති, චිත්තසීසෙන චෙත්ථ මිච්ඡාසමාධි එව වුත්තො। සො හි පච්චයවිසෙසෙහි ලද්ධභාවනාබලො ඊදිසෙ ඨානෙ සමාධානපතිරූපකකිච්චකරොයෙව හොති වාලවිජ්ඣනාදීසු වියාති දට්ඨබ්බං। <b>ජවනානි ජවන්තී</b>ති අනෙකක්ඛත්තුං තෙනාකාරෙන පුබ්බභාගියෙසු ජවනවාරෙසු පවත්තෙසු සන්නිට්ඨානභූතෙ සබ්බපච්ඡිමෙ ජවනවාරෙ සත්ත ජවනානි ජවන්ති। <b>“පඨමජවනෙ සතෙකිච්ඡා හොන්ති, තථා දුතියාදීසූ”</b>ති ඉදං ධම්මසභාවදස්සනමෙව, න පන තස්මිං ඛණෙ තෙසං තිකිච්ඡා කෙනචි සක්කා කාතුන්ති දස්සනං තෙස්වෙව ඨත්වා සත්තමජවනස්ස අවස්සමුප්පජ්ජමානස්ස නිවත්තිතුං අසක්කුණෙය්යත්තා, එවං ලහුපරිවත්තෙ ච චිත්තවාරෙ ඔවාදානුසාසන වසෙන තිකිච්ඡාය අසම්භවතො। තෙනාහ <b>“බුද්ධානම්පි අතෙකිච්ඡා අනිවත්තිනො”</b>ති <pb M=2.49/>। <b>අරිට්ඨකණ්ටකසදිසා</b>ති අරිට්ඨභික්ඛුකණ්ටකසාමණෙරසදිසා, තෙ විය අතෙකිච්ඡා අනිවත්තිනො මිච්ඡාදිට්ඨිගතිකායෙව ජාතාති වුත්තං හොති।
bod:<b>තත්ථා</b>ති තෙසු තීසු මිච්ඡාදස්සනෙසු। <b>කොචි එකං දස්සනං ඔක්කමතී</b>ති යස්ස එකස්මිංයෙව අභිනිවෙසො, ආසෙවනා ච පවත්තා, සො එකමෙව දස්සනං ඔක්කමති। <b>කොචි ද්වෙ, කොචි තීණිපී</b>ති යස්ස ද්වීසු, තීසුපි වා අභිනිවෙසො, ආසෙවනා ච පවත්තා, සො ද්වෙ <pb V=2.43/>, තීණිපි ඔක්කමති, එතෙන පන වචනෙන යා පුබ්බෙ “ඉති සබ්බෙපෙතෙ අත්ථතො උභයප්පටිබාහකා”තිආදිනා උභයප්පටිබාහකතාමුඛෙන දීපිතා අත්ථතො සිද්ධා සබ්බදිට්ඨිකතා, සා පුබ්බභාගියා। යා පන මිච්ඡත්තනියාමොක්කන්තිභූතා, සා යථාසකං පච්චයසමුදාගමසිද්ධිතො භින්නාරම්මණානං විය විසෙසාධිගමානං එකජ්ඣං අනුප්පත්තියා අඤ්ඤමඤ්ඤං අබ්බොකිණ්ණා එවාති දස්සෙති। <b>“එකස්මිං ඔක්කන්තෙපී”</b>තිආදිනා තිස්සන්නම්පි දිට්ඨීනං සමානසාමත්ථියතං, සමානඵලතඤ්ච විභාවෙති। සග්ගාවරණාදිනා හෙතා සමානසාමත්ථියා චෙව සමානඵලා ච, තස්මා තිස්සොපි චෙතා එකස්ස උප්පන්නාපි අබ්බොකිණ්ණා එව, එකාය විපාකෙ දින්නෙ ඉතරා තස්සා අනුබලප්පදායිකායොති දට්ඨබ්බං। <b>“පත්තො සග්ගමග්ගාවරණඤ්චෙවා”</b>තිආදිං වත්වා <b>“අභබ්බො”</b>තිආදිනා තදෙවත්ථං ආවිකරොති। <b>මොක්ඛමග්ගාවරණ</b>න්ති නිබ්බානපථභූතස්ස අරියමග්ගස්ස නිවාරණං। <b>පගෙවා</b>ති පටික්ඛෙපත්ථෙ නිපාතො, මොක්ඛසඞ්ඛාතං පන නිබ්බානං ගන්තුං කා නාම කථාති අත්ථො। අපිච <b>පගෙවා</b>ති පා එව, පඨමතරමෙව මොක්ඛං ගන්තුමභබ්බො, මොක්ඛගමනතොපි දූරතරමෙවාති වුත්තං හොති। එවමඤ්ඤත්ථාපි යථාරහං।
bod:<b>“වට්ටඛාණු නාමෙස සත්තො”</b>ති ඉදං වචනං නෙය්යත්ථමෙව, න නීතත්ථං। තථා හි වුත්තං <b>පපඤ්චසූදනියං</b> නාම <b>මජ්ඣිමාගමට්ඨකථායං</b> “කිං පනෙස එකස්මිංයෙව අත්තභාවෙ නියතො හොති, උදාහු අඤ්ඤස්මිම්පීති? එකස්මිංයෙව නියතො, ආසෙවනවසෙන පන භවන්තරෙපි තං තං දිට්ඨිං රොචෙතියෙවා”ති (ම॰ නි॰ අට්ඨ॰ 3.103)। අකුසලඤ්හි නාමෙතං අබලං දුබ්බලං, න කුසලං විය සබලං මහාබලං, තස්මා “එකස්මිංයෙව අත්තභාවෙ නියතො”ති තත්ථ වුත්තං। අඤ්ඤථා සම්මත්තනියාමො විය මිච්ඡත්තනියාමොපි අච්චන්තිකො සියා, න ච අච්චන්තිකො। යදෙවං වට්ටඛාණුජොතනා කථං යුජ්ජෙය්යාති ආහ <pb M=2.50/> “ආසෙවනවසෙනා”තිආදි, තස්මා යථා <b>සත්තඞ්ගුත්තරපාළියං</b> “සකිං නිමුග්ගොපි නිමුග්ගො එව බාලො”ති [අ॰ නි॰ 7.15 (අත්ථතො සමානං)] වුත්තං, එවං වට්ටඛාණුජොතනාපි වුත්තා। යාදිසෙ හි පච්චයෙ පටිච්ච අයං තං තං දස්සනං ඔක්කන්තො, පුන කදාචි තප්පටිපක්ඛෙ පච්චයෙ පටිච්ච තතො සීසුක්ඛිපනමස්ස න හොතීති න වත්තබ්බං। තස්මා තත්ථ, (ම॰ නි॰ අට්ඨ॰ 3.102) ඉධ ච අට්ඨකථායං <b>“එවරූපස්ස හි යෙභුය්යෙන භවතො වුට්ඨානං නාම නත්ථී”</b>ති යෙභුය්යග්ගහණං කතං, ඉති ආසෙවනවසෙන භවන්තරෙපි තංතංදිට්ඨියා රොචනතො යෙභුය්යෙනස්ස භවතො වුට්ඨානං නත්ථීති කත්වා වට්ටඛාණුකො නාමෙස ජාතො, න පන මිච්ඡත්තනියාමස්ස අච්චන්තිකතායාති නීහරිත්වා ඤාතබ්බත්ථතාය නෙය්යත්ථමිදං, න නීතත්ථන්ති වෙදිතබ්බං। යං සන්ධාය <b>අභිධම්මෙ</b>පි “අරහා, යෙ ච පුථුජ්ජනා මග්ගං න පටිලභිස්සන්ති, තෙ රූපක්ඛන්ධඤ්ච න පරිජානන්ති, වෙදනාක්ඛන්ධඤ්ච න පරිජානිස්සන්තී”තිආදි <pb V=2.44/> (යම॰ 1.ඛන්ධයමක 210) වුත්තං। <b>පථවිගොපකො</b>ති යථාවුත්තකාරණෙන පථවිපාලකො। තදත්ථං සමත්ථෙතුං <b>“යෙභුය්යෙනා”</b>තිආදි වුත්තං।
bod:එවං මිච්ඡාදිට්ඨියා පරමසාවජ්ජානුසාරෙන සොතූනං සතිමුප්පාදෙන්තො <b>“තස්මා”</b>තිආදිමාහ। තත්ථ <b>තස්මා</b>ති යස්මා එවං සංසාරඛාණුභාවස්සාපි පච්චයො අපණ්ණකජාතො, තස්මා පරිවජ්ජෙය්යාති සම්බන්ධො। <b>අකල්යාණජන</b>න්ති කල්යාණධම්මවිරහිතජනං අසාධුජනං। <b>ආසීවිස</b>න්ති ආසුමාගතහලාහලං। <b>භූතිකාමො</b>ති දිට්ඨධම්මිකසම්පරායිකපරමත්ථානං වසෙන අත්තනො ගුණෙහි වුඩ්ඪිකාමො। <b>විචක්ඛණො</b>ති පඤ්ඤාචක්ඛුනා විවිධත්ථස්ස පස්සකො, ධීරොති අත්ථො।
sub:පකුධකච්චායනවාදවණ්ණනා
bod:174:“අකටා”ති එත්ථ ත-කාරස්ස ට-කාරාදෙසොති ආහ <b>“අකතා”</b>ති, සමෙන, විසමෙන වා කෙනචිපි හෙතුනා අකතා, න විහිතාති අත්ථො। තථා <b>අකටවිධා</b>ති එත්ථාපි। නත්ථි කතවිධො කරණවිධි එතෙසන්ති <b>අකටවිධා।</b> පදද්වයෙනාපි ලොකෙ කෙනචි හෙතුපච්චයෙන නෙසං අනිබ්බත්තභාවං දස්සෙති। තෙනාහ <b>“එවං කරොහී”</b>තිආදි। <b>ඉද්ධියාපි න නිම්මිතා</b>ති කස්සචි ඉද්ධිමතො චෙතොවසිප්පත්තස්ස පුග්ගලස්ස, දෙවස්ස, ඉස්සරාදිනො ච ඉද්ධියාපි න නිම්මිතා। <b>අනිම්මාපිතා</b>ති කස්සචි <pb M=2.51/> අනිම්මාපිතා। කාමං සද්දතො යුත්තං, අත්ථතො ච පුරිමෙන සමානං, තථාපි පාළියමට්ඨකථායඤ්ච අනාගතමෙව අගහෙතබ්බභාවෙ කාරණන්ති දස්සෙති <b>“තං නෙව පාළිය”</b>න්තිආදිනා।
bod:බ්රහ්මජාලසුත්තසංවණ්ණනායං (දී॰ නි॰ අට්ඨ॰ 1.30) <b>වුත්තත්ථමෙව।</b> ඉදමෙත්ථ යොජනාමත්තං – වඤ්ඣාති හි වඤ්ඣපසුවඤ්ඣතාලාදයො විය අඵලා කස්සචි අජනකා, තෙන පථවිකායාදීනං රූපාදිජනකභාවං පටික්ඛිපති। රූපසද්දාදයො හි පථවිකායාදීහි අප්පටිබද්ධවුත්තිකාති තස්ස ලද්ධි। පබ්බතස්ස කූටමිව ඨිතාති <b>කූටට්ඨා,</b> යථා පබ්බතකූටං කෙනචි අනිබ්බත්තිතං කස්සචි ච අනිබ්බත්තකං, එවමෙතෙපි සත්තකායාති අධිප්පායො। යමිදං “බීජතො අඞ්කුරාදි ජායතී”ති වුච්චති, තං විජ්ජමානමෙව තතො නික්ඛමති, න අවිජ්ජමානං, ඉතරථා අඤ්ඤතොපි අඤ්ඤස්ස උපලද්ධි සියා, එවමෙතෙපි සත්තකායා, තස්මා <b>එසිකට්ඨායිට්ඨිතා</b>ති। <b>ඨිතත්තා</b>ති නිබ්බිකාරභාවෙන සුප්පතිට්ඨිතත්තා। <b>න චලන්තී</b>ති න විකාරමාපජ්ජන්ති। විකාරාභාවතො හි තෙසං සත්තන්නං කායානං එසිකට්ඨායිට්ඨිතතා, අනිඤ්ජනඤ්ච අත්තනො පකතියා අවට්ඨානමෙව। තෙනාහ <b>“න විපරිණමන්තී”</b>ති। <b>පකති</b>න්ති සභාවං <pb V=2.45/>। අවිපරිණාමධම්මත්තා එව <b>න අඤ්ඤමඤ්ඤං උපහනන්ති।</b> සති හි විකාරමාපාදෙතබ්බභාවෙ උපඝාතකතා සියා, තථා අනුග්ගහෙතබ්බභාවෙ සති අනුග්ගාහකතාපීති තදභාවං දස්සෙතුං පාළියං <b>“නාල”</b>න්තිආදි වුත්තං। පථවීයෙව කායෙකදෙසත්තා <b>පථවිකායො</b> යථා “සමුද්දො දිට්ඨො”ති, <b>පථවිසමූහො වා</b> කායසද්දස්ස සමූහවාචකත්තා යථා “හත්ථිකායො”ති। ජීවසත්තමානං කායානං නිච්චතාය නිබ්බිකාරභාවතො න හන්තබ්බතා, න ඝාතෙතබ්බතා ච, තස්මා නෙව කොචි හන්තා, ඝාතෙතා වා අත්ථීති දස්සෙතුං පාළියං <b>“සත්තන්නං ත්වෙව කායාන”</b>න්තිආදි වුත්තං। යදි කොචි හන්තා නත්ථි, කථං තෙසං සත්ථප්පහාරොති තත්ථ චොදනායාහ <b>“යථා”</b>තිආදි। තත්ථ <b>සත්තන්නං ත්වෙවා</b>ති සත්තන්නමෙව। <b>ඉති</b>සද්දො හෙත්ථ නිපාතමත්තං। <b>පහත</b>න්ති පහරිතං। එකතොධාරාදිකං <b>සත්ථං।</b> අන්තරෙනෙව පවිසති, න තෙසු। ඉදං වුත්තං හොති – <b>කෙවලං</b> “අහං ඉමං ජීවිතා වොරොපෙමී”ති තෙසං තථා <b>සඤ්ඤාමත්තමෙව,</b> හනනඝාතනාදි පන පරමත්ථතො නත්ථෙව කායානං අවිකොපනීයභාවතොති।
sub:නිගණ්ඨනාටපුත්තවාදවණ්ණනා
bod:177:චත්තාරො <pb M=2.52/> යාමා භාගා චතුයාමං, චතුයාමං එව <b>චාතුයාමං।</b> භාගත්ථො හි ඉධ <b>යාම</b>-සද්දො යථා “රත්තියා පඨමො යාමො”ති (සං॰ නි॰ අට්ඨ॰ 3.368)। සො පනෙත්ථ භාගො සංවරලක්ඛිතොති ආහ <b>“චතුකොට්ඨාසෙන සංවරෙන සංවුතො”</b>ති, සංයමත්ථො වා <b>යාම</b>සද්දො යමනං සඤ්ඤමනං යාමොති කත්වා। “යතත්තො”තිආදීසු විය හි අනුපසග්ගොපි සඋපසග්ගො විය සඤ්ඤමත්ථවාචකො, සො පන චතූහි ආකාරෙහීති ආහ <b>“චතුකොට්ඨාසෙන සංවරෙනා”</b>ති। ආකාරො කොට්ඨාසොති හි අත්ථතො එකං। වාරිතො සබ්බවාරි යස්සායං <b>සබ්බවාරිවාරිතො</b> යථා “අග්යාහිතො”ති। තෙනාහ <b>“වාරිතසබ්බඋදකො”</b>ති। වාරිසද්දෙන චෙත්ථ වාරිපරිභොගො වුත්තො යථා “රත්තූපරතො”ති। පටික්ඛිත්තො සබ්බසීතොදකො තප්පරිභොගො යස්සාති තථා। <b>ත</b>න්ති සීතොදකං। <b>සබ්බවාරියුත්තො</b>ති සංවරලක්ඛණමත්තං කථිතං। <b>සබ්බවාරිධුතො</b>ති පාපනිජ්ජරලක්ඛණං। <b>සබ්බවාරිඵුටො</b>ති කම්මක්ඛයලක්ඛණන්ති ඉමමත්ථං දස්සෙන්තො <b>“සබ්බෙනා”</b>තිආදිමාහ, <b>සබ්බෙන පාපවාරණෙන යුත්තො</b>ති හි සබ්බප්පකාරෙන සංවරලක්ඛණෙන පාපවාරණෙන සමන්නාගතො। <b>ධුතපාපො</b>ති සබ්බෙන නිජ්ජරලක්ඛණෙන පාපවාරණෙන විධුතපාපො। <b>ඵුට්ඨො</b>ති අට්ඨන්නම්පි කම්මානං ඛෙපනෙන මොක්ඛප්පත්තියා කම්මක්ඛයලක්ඛණෙන සබ්බෙන පාපවාරණෙන ඵුට්ඨො, තං පත්වා ඨිතොති අත්ථො। “ද්වෙයෙව ගතියො භවන්ති, අනඤ්ඤා”තිආදීසු (දී॰ නි॰ 1.258; 2.34; 3.199, 200; ම॰ නි॰ 2.384, 398) විය ගමුසද්දො නිට්ඨානත්ථොති වුත්තං <b>“කොටිප්පත්තචිත්තො”</b>ති, මොක්ඛාධිගමෙන උත්තමමරියාදප්පත්තචිත්තොති අත්ථො। කායාදීසු ඉන්ද්රියෙසු සංයමෙතබ්බස්ස අභාවතො <pb V=2.46/> <b>සංයතචිත්තො।</b> අතීතෙ හෙත්ථ ත-සද්දො। සංයමෙතබ්බස්ස අවසෙසස්ස අභාවතො <b>සුප්පතිට්ඨිතචිත්තො। කිඤ්චි සාසනානුලොම</b>න්ති පාපවාරණං සන්ධාය වුත්තං। <b>අසුද්ධලද්ධිතායා</b>ති “අත්ථි ජීවො, සො ච සියා නිච්චො, සියා අනිච්චො”ති (දී॰ නි॰ ටී॰ 1.177)। එවමාදිමලීනලද්ධිතාය। <b>සබ්බා</b>ති කම්මපකතිවිභාගාදිවිසයාපි සබ්බා නිජ්ඣානක්ඛන්තියො। <b>දිට්ඨියෙවා</b>ති මිච්ඡාදිට්ඨියො එව ජාතා।
sub:සඤ්චයබෙලට්ඨපුත්තවාදවණ්ණනා
bod:179-181:<b>අමරාවික්ඛෙපෙ</b> <pb M=2.53/> <b>වුත්තනයො එවා</b>ති බ්රහ්මජාලෙ අමරාවික්ඛෙපවාදවණ්ණනායං (දී॰ නි॰ අට්ඨ॰ 1.61) වුත්තනයො එව। කස්මා? වික්ඛෙපබ්යාකරණභාවතො, තථෙව ච තත්ථ වික්ඛෙපවාදස්ස ආගතත්තා।
sub:පඨමසන්දිට්ඨිකසාමඤ්ඤඵලවණ්ණනා
bod:182:<b>පීළෙත්වා</b>ති තෙලයන්තෙන උප්පීළෙත්වා, ඉමිනා රඤ්ඤො ආභොගමාහ। වදතො හි ආභොගවසෙන සබ්බත්ථ අත්ථනිච්ඡයො। අට්ඨකථාචරියා ච තදාභොගඤ්ඤූ, පරම්පරාභතත්ථස්සාවිරොධිනො ච, තස්මා සබ්බත්ථ යථා තථා වචනොකාසලද්ධභාවමත්තෙන අත්ථො න වුත්තො, අථ ඛො තෙසං වත්තුමිච්ඡිතවසෙනාති ගහෙතබ්බං, එවඤ්ච කත්වා තත්ථ තත්ථ අත්ථුද්ධාරාදිවසෙන අත්ථවිවෙචනා කතාති।
bod:183:<b>යථා තෙ රුච්චෙය්යා</b>ති ඉදානි මයා පුච්ඡියමානො අත්ථො යථා තව චිත්තෙ රුච්චෙය්ය, තයා චිත්තෙ රුච්චෙථාති අත්ථො। කම්මත්ථෙ හෙතං කිරියාපදං। මයා වා දානි පුච්ඡියමානමත්ථං තව සම්පදානභූතස්ස රොචෙය්යාතිපි වට්ටති। ඝරදාසියා කුච්ඡිස්මිං ජාතො <b>අන්තොජාතො।</b> ධනෙන කීතො <b>ධනක්කීතො।</b> බන්ධග්ගාහගහිතො <b>කරමරානීතො।</b> සාමමෙව යෙන කෙනචි හෙතුනා දාසභාවමුපගතො <b>සාමංදාසබ්යොපගතො। සාම</b>න්ති හි සයමෙව। <b>දාසබ්ය</b>න්ති දාසභාවං। කොචි දාසොපි සමානො අලසො කම්මං අකරොන්තො “කම්මකාරො”ති න වුච්චති, සො පන න තථාභූතොති විසෙසනමෙතන්ති ආහ <b>“අනලසො”</b>තිආදි। <b>දූරතො</b>ති දූරදෙසතො ආගතං। <b>පඨමමෙවා</b>ති අත්තනො ආසන්නතරට්ඨානුපසඞ්කමනතො පගෙව පුරෙතරමෙව। <b>උට්ඨහතී</b>ති ගාරවවසෙන උට්ඨහිත්වා තිට්ඨති, පච්චුට්ඨාතීති වා අත්ථො। <b>පච්ඡා</b>ති සාමිකස්ස නිපජ්ජාය පච්ඡා। <b>සයනතො අවුට්ඨිතෙ</b>ති රත්තියා විභායනවෙලාය සෙය්යතො අවුට්ඨිතෙ। <b>පච්චූසකාලතො</b>ති අතීතරත්තියා පච්චූසකාලතො <pb V=2.47/>। <b>යාව සාමිනො රත්තිං නිද්දොක්කමන</b>න්ති අපරාය භාවිනියා රත්තියා පදොසවෙලායං යාව නිද්දොක්කමනං। යා අතීතරත්තියා පච්චූසවෙලා, භාවිනියා ච පදොසවෙලා, එත්ථන්තරෙ සබ්බකිච්චං කත්වා පච්ඡා නිපතතීති වුත්තං <pb M=2.54/> හොති। <b>කිං කාරමෙවා</b>ති කිං කරණීයමෙව කින්ති පුච්ඡාය කාතබ්බතො, පුච්ඡිත්වා කාතබ්බවෙය්යාවච්චන්ති අත්ථො। පටිස්සවෙනෙව සමීපචාරිතා වුත්තාති ආහ <b>“පටිසුණන්තො විචරතී”</b>ති। පටිකුද්ධං මුඛං ඔලොකෙතුං න විසහතීතිපි දස්සෙති <b>“තුට්ඨපහට්ඨ”</b>න්ති ඉමිනා।
bod:<b>දෙවො වියා</b>ති ආධිපච්චපරිවාරාදිසමන්නාගතො පධානදෙවො විය, තෙන මඤ්ඤෙ-සද්දො ඉධ උපමත්ථොති ඤාපෙති යථා “අක්ඛාහතං මඤ්ඤෙ අට්ඨාසි රඤ්ඤො මහාසුදස්සනස්ස අන්තෙපුරං උපසොභයමාන”න්ති (දී॰ නි॰ 2.245)। <b>සො වතස්සාහ</b>න්ති එත්ථ සො වත අස්සං අහන්ති පදච්ඡෙදො, සො රාජා විය අහම්පි භවෙය්යං। කෙනාති චෙ? යදි පුඤ්ඤානි කරෙය්යං, තෙනාති අත්ථොති ආහ <b>“සො වත අහ”</b>න්තිආදි। <b>වත</b>සද්දො උපමායං। තෙනාහ <b>“එවරූපො”</b>ති। <b>පුඤ්ඤානී</b>ති උළාරතරං පුඤ්ඤං සන්ධාය වුත්තං අඤ්ඤදා කතපුඤ්ඤතො උළාරාය පබ්බජ්ජාය අධිප්පෙතත්තා। <b>“සො වතස්සාය”</b>න්තිපි පාඨෙ සො රාජා විය අයං අහම්පි අස්සං। කථං? “යදි පුඤ්ඤානි කරෙය්ය”න්ති අත්ථසම්භවතො <b>“අයමෙවත්ථො”</b>ති වුත්තං। <b>අස්ස</b>න්ති හි උත්තමපුරිසයොගෙ අහං-සද්දො අප්පයුත්තොපි අයං-සද්දෙන පරාමසනතො පයුත්තො විය හොති। සො අහං එවරූපො අස්සං වත, යදි පුඤ්ඤානි කරෙය්යන්ති පඨමපාඨස්ස අත්ථමිච්ඡන්ති කෙචි। එවං සති දුතියපාඨෙ “අයමෙවත්ථො”ති අවත්තබ්බො සියා තත්ථ අයං-සද්දෙන අහං-සද්දස්ස පරාමසනතො, “සො”ති ච පරාමසිතබ්බස්ස අඤ්ඤස්ස සම්භවතො। <b>ය</b>න්ති දානං। <b>සතභාගම්පී</b>ති සතභූතං භාගම්පි, රඤ්ඤා දින්නදානං සතධා කත්වා තත්ථ එකභාගම්පීති වුත්තං හොති। <b>යාවජීවං න සක්ඛිස්සාමි දාතු</b>න්ති යාවජීවං දානත්ථාය උස්සාහං කරොන්තොපි සතභාගමත්තම්පි දාතුං න සක්ඛිස්සාමි, තස්මා පබ්බජිස්සාමීති පබ්බජ්ජායං උස්සාහං කත්වාති අත්ථො। <b>“යංනූනා”</b>ති නිපාතො පරිවිතක්කනත්ථෙති වුත්තං <b>“එවං චින්තනභාව”</b>න්ති।
bod:<b>කායෙන පිහිතො</b>ති කායෙන සංවරිතබ්බස්ස කායද්වාරෙන පවත්තනකස්ස පාපධම්මස්ස සංවරණවසෙන පිදහිතො। උස්සුක්කවචනවසෙන පනත්ථො විහරෙය්ය-පදෙන සම්බජ්ඣිතබ්බත්තාති ආහ <b>“අකුසලපවෙසනද්වාරං ථකෙත්වා”</b>ති। හුත්වාති හි සෙසො। <b>අකුසලපවෙසනද්වාර</b>න්ති ච කායකම්මභූතානමකුසලානං පවෙසනභූතං කායවිඤ්ඤත්තිසඞ්ඛාතං ද්වාරං। <b>සෙසපදද්වයෙපී</b>ති <pb M=2.55/> “වාචාය සංවුතො, මනසා සංවුතො”ති පදද්වයෙපි। <b>ඝාසච්ඡාදනෙන පරමතායා</b>ති ඝාසච්ඡාදනපරියෙසනෙ සල්ලෙඛවසෙන පරමතාය, උක්කට්ඨභාවෙ වා සණ්ඨිතො ඝාසච්ඡාදනමත්තමෙව පරමං පමාණං කොටි එතස්ස <pb V=2.48/>, න තතො පරං කිඤ්චි ආමිසජාතං පරියෙසති, පච්චාසිසති චාති <b>ඝාසච්ඡාදනපරමො,</b> තස්ස භාවො <b>ඝාසච්ඡාදනපරමතා</b>තිපි අට්ඨකථාමුත්තකො නයො। ඝසිතබ්බො අසිතබ්බොති ඝාසො, ආහාරො, ආභුසො ඡාදෙති පරිදහති එතෙනාති <b>අච්ඡාදනං,</b> නිවාසනං, අපිච ඝසනං <b>ඝාසො,</b> ආභුසො ඡාදීයතෙ <b>අච්ඡාදන</b>න්තිපි යුජ්ජති। <b>එතදත්ථම්පී</b>ති ඝාසච්ඡාදනත්ථායාපි। <b>අනෙසන</b>න්ති එකවීසතිවිධම්පි අනනුරූපමෙසනං।
bod:<b>විවෙකට්ඨකායාන</b>න්ති ගණසඞ්ගණිකතො පවිවිත්තෙ ඨිතකායානං, සම්බන්ධීභූතානං කායවිවෙකොති සම්බන්ධො। <b>නෙක්ඛම්මාභිරතාන</b>න්ති ඣානාභිරතානං। <b>පරමවොදානප්පත්තාන</b>න්ති තාය එව ඣානාභිරතියා පරමං උත්තමං වොදානං චිත්තවිසුද්ධිං පත්තානං। <b>නිරුපධීන</b>න්ති කිලෙසූපධිඅභිසඞ්ඛාරූපධීහි අච්චන්තවිගතානං। විසඞ්ඛාරං වුච්චති නිබ්බානං, තදධිගමනෙතා <b>විසඞ්ඛාරගතා,</b> අරහන්තො, තෙසං। <b>“එවං වුත්තෙ”</b>ති ඉමිනා <b>මහානිද්දෙසෙ</b> (මහානි॰ 7, 9) ආගතභාවං දස්සෙති। එත්ථ ච පඨමො විවෙකො ඉතරෙහි ද්වීහි විවෙකෙහි සහාපි වත්තබ්බො ඉතරෙසු සිද්ධෙසු තස්සාපි සිජ්ඣනතො, විනා ච තස්මිං සිද්ධෙපි ඉතරෙ සමසිජ්ඣනතො। තථා දුතියොපි। තතියො පන ඉතරෙහි සහෙව වත්තබ්බො। න විනා ඉතරෙසු සිද්ධෙසුයෙව තස්ස සිජ්ඣනතොති දට්ඨබ්බං। <b>“ගණසඞ්ගණිකං පහායා”</b>තිආදි තදධිප්පායවිභාවනං। තත්ථ ගණෙ ජනසමාගමෙ සන්නිපතනං <b>ගණසඞ්ගණිකා,</b> තං <b>පහාය। කායෙන එකො විහරති</b> විචරති පුග්ගලවසෙන අසහායත්තා। චිත්තෙ කිලෙසානං සන්නිපතනං <b>චිත්තකිලෙසසඞ්ගණිකා,</b> තං <b>පහාය। එකො විහරති</b> කිලෙසවසෙන අසහායත්තා। මග්ගස්ස එකචිත්තක්ඛණිකත්තා, ගොත්රභුආදීනඤ්ච ආරම්මණකරණමත්තත්තා න තෙසං වසෙන සාතිසයා නිබ්බුතිසුඛසම්ඵුසනා, ඵලසමාපත්තිනිරොධසමාපත්තිවසෙන පන සාතිසයාති ආහ <b>“ඵලසමාපත්තිං වා නිරොධසමාපත්තිං වා”</b>ති। ඵලපරියොසානො හි නිරොධො। <b>පවිසිත්වා</b>ති සමාපජ්ජනවසෙන අන්තොකත්වා। <b>නිබ්බානං පත්වා</b>ති එත්ථ උස්සුක්කවචනමෙතං ආරම්මණකරණෙන, චිත්තචෙතසිකානං නිරොධෙන ච <pb M=2.56/> නිබ්බුතිපජ්ජනස්ස අධිප්පෙතත්තා। <b>චොදනත්ථෙ</b>ති ජානාපෙතුං උස්සාහකරණත්ථෙ।
bod:184:<b>අභිහරිත්වා</b>ති අභිමුඛභාවෙන නෙත්වා। <b>න</b>න්ති තථා පබ්බජ්ජාය විහරන්තං। <b>අභිහාරො</b>ති නිමන්තනවසෙන අභිහරණං। “චීවරාදීහි පයොජනං සාධෙස්සාමී”ති වචනසෙසෙන යොජනා। තථා “යෙනත්ථො, තං වදෙය්යාථා”ති। <b>චීවරාදිවෙකල්ල</b>න්ති චීවරාදීනං ලූඛතාය විකලභාවං। <b>තදුභයම්පී</b>ති තදෙව අභිහාරද්වයම්පි। <b>සප්පාය</b>න්ති සබ්බගෙලඤ්ඤාපහරණවසෙන උපකාරාවහං। භාවිනො අනත්ථස්ස අජනනවසෙන පරිපාලනං රක්ඛාගුත්ති। පච්චුප්පන්නස්ස පන අනත්ථස්ස <pb V=2.49/> නිසෙධවසෙන පරිපාලනං ආවරණගුත්ති। කිමත්ථියං “ධම්මික’න්ති විසෙසනන්ති ආහ <b>“සා පනෙසා”</b>තිආදි। <b>විහාරසීමායා</b>ති උපචාරසීමාය, ලාභසීමාය වා।
bod:185:කෙවලො යදි-එවං-සද්දො පුබ්බෙ වුත්තත්ථාපෙක්ඛකොති වුත්තං <b>“යදි තව දාසො”</b>තිආදි। <b>එවං සන්තෙ</b>ති එවං ලබ්භමානෙ සති। දුතියං උපාදාය පඨමභාවො, තස්මා “පඨම”න්ති භණන්තො අඤ්ඤස්සාපි අත්ථිතං දීපෙති। තදෙව ච කාරණං කත්වා රාජාපි එවමාහාති දස්සෙතුං <b>“පඨමන්ති භණන්තො”</b>තිආදි වුත්තං। <b>තෙනෙවා</b>ති පඨමසද්දෙන අඤ්ඤස්සාපි අත්ථිතාදීපනෙනෙව।
sub:දුතියසන්දිට්ඨිකසාමඤ්ඤඵලවණ්ණනා
bod:186:<b>කසතී</b>ති විලෙඛති කසිං කරොති। <b>ගහපතිකො</b>ති එත්ථ <b>ක</b>-සද්දො අප්පත්ථොති වුත්තං <b>“එකගෙහමත්තෙ ජෙට්ඨකො”</b>ති। ඉදං වුත්තං හොති – ගහස්ස පති <b>ගහපති,</b> ඛුද්දකො ගහපති <b>ගහපතිකො</b> එකස්මිඤ්ඤෙව ගෙහමත්තෙ ජෙට්ඨකත්තාති, ඛුද්දකභාවො පනස්ස ගෙහවසෙනෙවාති කත්වා “එකගෙහමත්තෙ”ති වුත්තං। තෙන හි අනෙකකුලජෙට්ඨකභාවං පටික්ඛිපති, ගහං, ගෙහන්ති ච අත්ථතො සමානමෙව। <b>කර</b>සද්දො බලිම්හීති වුත්තං <b>“බලිසඞ්ඛාත”</b>න්ති। <b>කරොතී</b>ති අභිනිප්ඵාදෙති සම්පාදෙති। <b>වඩ්ඪෙතී</b>ති උපරූපරි උප්පාදනෙන මහන්තං සන්නිචයං කරොති।
bod:කස්මා තදුභයම්පි වුත්තන්ති ආහ <b>“යථා හී”</b>තිආදි। අප්පම්පි පහාය පබ්බජිතුං දුක්කරන්ති දස්සනඤ්ච පගෙව මහන්තන්ති විඤ්ඤාපනත්ථං। එසා හි කථිකානං <pb M=2.57/> පකති, යදිදං යෙන කෙනචි පකාරෙන අත්ථන්තරවිඤ්ඤාපනන්ති। අප්පම්පි පහාය පබ්බජිතුං දුක්කරභාවො පන මජ්ඣිමනිකායෙ මජ්ඣිමපණ්ණාසකෙ <b>ලටුකිකොපමසුත්තෙන</b> (ම॰ නි॰ 2.148 ආදයො) දීපෙතබ්බො। වුත්තඤ්හි තත්ථ “සෙය්යථාපි උදායි පුරිසො දලිද්දො අස්සකො අනාළ්හියො, තස්ස’ස්ස එකං අගාරකං ඔලුග්ගවිලුග්ගං කාකාතිදායිං නපරමරූපං, එකා ඛටොපිකා ඔලුග්ගවිලුග්ගා නපරමරූපා”ති විත්ථාරො। යදි අප්පම්පි භොගං පහාය පබ්බජිතුං දුක්කරං, කස්මා දාසවාරෙපි භොගග්ගහණං න කතන්ති ආහ <b>“දාසවාරෙ පනා”</b>තිආදි। <b>අත්තනොපි අනිස්සරො</b>ති අත්තානම්පි සයමනිස්සරො। යථා ච දාසස්ස භොගාපි අභොගායෙව පරායත්තභාවතො, එවං ඤාතයොපීති දාසවාරෙ ඤාතිපරිවට්ටග්ගහණම්පි න කතන්ති දට්ඨබ්බං। පරිවට්ටති පරම්පරභාවෙන සමන්තතො ආවට්ටතීති <b>පරිවට්ටො,</b> ඤාතියෙව। තෙනාහ <b>“ඤාතියෙව ඤාතිපරිවට්ටො”</b>ති।
sub:පණීතතරසාමඤ්ඤඵලවණ්ණනා
bod:189:<b>ත</b>න්ති <pb V=2.50/> යථා දාසවාරෙ “එවමෙවා”ති වුත්තං, න තථා ඉධ කස්සකවාරෙ, තදවචනං කස්මාති අනුයුඤ්ජෙය්ය චෙති අත්ථො। <b>එවමෙවාති වුච්චමානෙ</b>ති යථා පඨමදුතියානි සාමඤ්ඤඵලානි පඤ්ඤත්තානි, තථායෙව පඤ්ඤපෙතුං සක්කා නු ඛොති වුත්තෙ। <b>එවරූපාහී</b>ති යථාවුත්තදාසකස්සකූපමාසදිසාහි උපමාහි। <b>සාමඤ්ඤඵලං දීපෙතුං පහොති</b> අනන්තපටිභානතාය විචිත්තනයදෙසනභාවතො। <b>තත්ථා</b>ති එවං දීපනෙ। <b>පරියන්තං නාම නත්ථි</b> අනන්තනයදෙසනභාවතො, සවනෙ වා අසන්තොසනෙන භිය්යො භිය්යො සොතුකාමතාජනනතො සොතුකාමතාය පරියන්තං නාම නත්ථීති අත්ථො। <b>තථාපී</b>ති “දෙසනාය උත්තරුත්තරාධිකනානානයවිචිත්තභාවෙ සතිපී”ති (දී॰ නි॰ ටී॰ 1.189) ආචරියෙන වුත්තං, සතිපි එවං අපරියන්තභාවෙතිපි යුජ්ජති। අනුමානඤාණෙන <b>චින්තෙත්වා। උපරි විසෙස</b>න්ති තං ඨපෙත්වා තදුපරි විසෙසමෙව සාමඤ්ඤඵලං <b>පුච්ඡන්තො।</b> කස්මාති ආහ <b>“සවනෙ”</b>තිආදි। එතෙන ඉමමත්ථං දීපෙති – අනෙකත්ථා සමානාපි සද්දා වත්තිච්ඡානුපුබ්බිකායෙව තංතදත්ථදීපකාති।
bod:<b>සාධුකං සාධූති එකත්ථමෙතං</b> සාධුසද්දස්සෙව ක-කාරෙන වඩ්ඪෙත්වා වුත්තත්තා। තෙනෙව හි සාධුකසද්දස්සත්ථං වදන්තෙන සාධුසද්දො අත්ථුද්ධාරවසෙන <pb M=2.58/> උදාහටො। තෙන ච නනු සාධුකසද්දස්සෙව අත්ථුද්ධාරො වත්තබ්බො, න සාධුසද්දස්සාති චොදනා නිසෙධිතා। <b>ආයාචනෙ</b>ති අභිමුඛං යාචනෙ, අභිපත්ථනායන්ති අත්ථො। <b>සම්පටිච්ඡනෙ</b>ති පටිග්ගහණෙ। <b>සම්පහංසනෙ</b>ති සංවිජ්ජමානගුණවසෙන හංසනෙ තොසනෙ, උදග්ගතාකරණෙති අත්ථො।
bod:<b>සාධු ධම්මරුචී</b>ති ගාථා උම්මාදන්තීජාතකෙ (ජා॰ 2.18.101)। තත්ථායමට්ඨකථාවිනිච්ඡයපවෙණී – සුචරිතධම්මෙ රොචෙතීති <b>ධම්මරුචි,</b> ධම්මරතොති අත්ථො। තාදිසො හි ජීවිතං ජහන්තොපි අකත්තබ්බං න කරොති। <b>පඤ්ඤාණවා</b>ති පඤ්ඤවා ඤාණසම්පන්නො। <b>මිත්තානමද්දුබ්භො</b>ති මිත්තානං අදුස්සනභාවො। “අදූසකො අනුපඝාතකො”ති (දී॰ නි॰ ටී॰ 1.189) ආචරියෙන වුත්තං। “අද්රුබ්භො”තිපි පාඨො ද-කාරස්ස ද්ර-කාරං කත්වා।
bod:<b>දළ්හීකම්මෙ</b>ති සාතච්චකිරියායං। <b>ආණත්තිය</b>න්ති ආණාපනෙ। <b>ඉධාපී</b>ති සාමඤ්ඤඵලෙපි। <b>අස්සා</b>ති සාධුකසද්දස්ස। “සුණොහි සාධුකං මනසි කරොහී”ති හි සාධුකසද්දෙන සවනමනසිකාරානං සාතච්චකිරියාපි තදාණාපනම්පි ජොතිතං හොති। ආයාචනෙනෙව ච උය්යොජනසාමඤ්ඤතො ආණත්ති සඞ්ගහිතාති න සා විසුං අත්ථුද්ධාරෙ වුත්තා। ආණාරහස්ස හි ආණත්ති <pb V=2.51/>, තදනරහස්ස ආයාචනන්ති විසෙසො। <b>සුන්දරෙපී</b>ති සුන්දරත්ථෙපි। ඉදානි යථාවුත්තෙන සාධුකසද්දස්ස අත්ථත්තයෙන පකාසිතං විසෙසං දස්සෙතුං, තස්ස වා අත්ථත්තයස්ස ඉධ යොග්යතං විභාවෙතුං <b>“දළ්හීකම්මත්ථෙන හී”</b>තිආදි වුත්තං। <b>සුග්ගහිතං ගණ්හන්තො</b>ති සුග්ගහිතං කත්වා ගණ්හන්තො। <b>සුන්දර</b>න්ති භාවනපුංසකං। <b>භද්දක</b>න්ති පසත්ථං, <b>“ධම්ම”</b>න්ති ඉමිනා සම්බන්ධො। <b>සුන්දරං භද්දක</b>න්ති වා සවනානුග්ගහණෙ පරියායවචනං।
bod:<b>මනසි කරොහී</b>ති එත්ථ න ආරම්මණපටිපාදනලක්ඛණො මනසිකාරො, අථ ඛො වීථිපටිපාදනජවනපටිපාදනමනසිකාරපුබ්බකෙ චිත්තෙ ඨපනලක්ඛණොති දස්සෙන්තො <b>“ආවජ්ජ, සමන්නාහරා”</b>ති ආහ। <b>අවික්ඛිත්තචිත්තො</b>ති යථාවුත්තමනසිකාරද්වයපුබ්බකාය චිත්තපටිපාටියා එකාරම්මණෙ ඨපනවසෙන අනුද්ධතචිත්තො හුත්වා। <b>නිසාමෙහී</b>ති සුණාහි, අනග්ඝරතනමිව වා සුවණ්ණමඤ්ජුසාය දුල්ලභධම්මරතනං චිත්තෙ පටිසාමෙහීතිපි අත්ථො <pb M=2.59/>। තෙන වුත්තං <b>“චිත්තෙ කරොහී”</b>ති। එවං පදද්වයස්ස පච්චෙකං යොජනාවසෙන අත්ථං දස්සෙත්වා ඉදානි පටියොගීවසෙන දස්සෙතුං <b>“අපිචා”</b>තිආදි වුත්තං। තත්ථ <b>සොතින්ද්රියවික්ඛෙපවාරණං</b> සවනෙ නියොජනවසෙන කිරියන්තරපටිසෙධනතො, තෙන සොතං ඔදහාති අත්ථං දස්සෙති। <b>මනින්ද්රියවික්ඛෙපවාරණං</b> මනසිකාරෙන දළ්හීකම්මනියොජනෙන අඤ්ඤචින්තාපටිසෙධනතො। <b>බ්යඤ්ජනවිපල්ලාසග්ගාහවාරණං</b> “සාධුක”න්ති විසෙසෙත්වා වුත්තත්තා। <b>අත්ථවිපල්ලාසග්ගාහවාරණෙ</b>පි එස නයො।
bod:<b>ධාරණූපපරික්ඛාදීසූ</b>ති එත්ථ <b>ආදි</b>-සද්දෙන තුලනතීරණාදිකෙ, දිට්ඨියා සුප්පටිවෙධෙ ච සඞ්ගණ්හාති। යථාධිප්පෙතමත්ථං බ්යඤ්ජෙති පකාසෙති, සයමෙතෙනාති වා <b>බ්යඤ්ජනං,</b> සභාවනිරුත්ති, සහ බ්යඤ්ජනෙනාති <b>සබ්යඤ්ජනො,</b> බ්යඤ්ජනසම්පන්නොති අත්ථො। සහප්පවත්ති හි “සම්පන්නතා සමවායතා විජ්ජමානතා”තිආදිනා අනෙකවිධා, ඉධ පන සම්පන්නතායෙව තදඤ්ඤස්ස අසම්භවතො, තස්මා “සහ බ්යඤ්ජනෙනා”ති නිබ්බචනං කත්වාපි “බ්යඤ්ජනසම්පන්නො”ති (දී॰ නි॰ ටී॰ 1.189) අත්ථො ආචරියෙන වුත්තොති දට්ඨබ්බං, යථා තං “න කුසලා අකුසලා, කුසලපටිපක්ඛා”ති (ධ॰ ස॰ 1) අරණීයතො උපගන්තබ්බතො අනුධාතබ්බතො <b>අත්ථො,</b> චතුපාරිසුද්ධිසීලාදි, සහ අත්ථෙනාති <b>සාත්ථො,</b> වුත්තනයෙන අත්ථසම්පන්නොති අත්ථො। සාධුකපදං එකමෙව සමානං ආවුත්තිනයාදිවසෙන උභයත්ථ යොජෙතබ්බං। කථන්ති ආහ <b>“යස්මා”</b>තිආදි। <b>ධම්මො</b> නාම තන්ති। <b>දෙසනා</b> නාම තස්සා මනසා වවත්ථාපිතාය තන්තියා දෙසනා। <b>අත්ථො</b> නාම තන්තියා අත්ථො। <b>පටිවෙධො</b> නාම තන්තියා, තන්තිඅත්ථස්ස ච යථාභූතාවබොධො। යස්මා චෙතෙ ධම්මදෙසනාත්ථපටිවෙධා සසාදීහි විය මහාසමුද්දො මන්දබුද්ධීහි දුක්ඛොගාහා, අලබ්භනෙය්යපතිට්ඨා ච, තස්මා ගම්භීරා। තෙන වුත්තං <b>“යස්මා…පෙ॰… මනසි කරොහී”</b>ති। එත්ථ ච පටිවෙධස්ස දුක්කරභාවතො <pb V=2.52/> ධම්මත්ථානං දුක්ඛොගාහතා, දෙසනාඤාණස්ස දුක්කරභාවතො දෙසනාය, උප්පාදෙතුමසක්කුණෙය්යතාය, තබ්බිසයඤාණුප්පත්තියා ච දුක්කරභාවතො පටිවෙධස්ස දුක්ඛොගාහතා වෙදිතබ්බා। යමෙත්ථ වත්තබ්බං, තං <b>නිදානවණ්ණනායං</b> වුත්තමෙව।
bod:“සුණාහි සාධුක”න්ති <b>“සාධුකං මනසි කරොහී”</b>ති වදන්තො න කෙවලං අත්ථක්කමතො එව අයං යොජනා, අථ ඛො සද්දක්කමතොපි උභයත්ථ සම්බන්ධත්තාති දස්සෙති। <b>“සක්කා මහාරාජා”</b>ති ඉධාපි “අඤ්ඤම්පි දිට්ඨෙව <pb M=2.60/> ධම්මෙ සන්දිට්ඨිකං සාමඤ්ඤඵලං…පෙ॰… පණීතතරඤ්චා”ති ඉදමනුවත්තතීති ආහ <b>“එවං පටිඤ්ඤාතං සාමඤ්ඤඵලදෙසන”</b>න්ති। විත්ථාරතො භාසනන්ති අත්ථමෙව දළ්හං කරොති <b>“දෙසෙස්සාමීති සංඛිත්තදීපන”</b>න්තිආදිනා। හි-සද්දො චෙත්ථ ලුත්තනිද්දිට්ඨො। ඉදං වුත්තං හොති – <b>දෙසනං</b> නාම උද්දිසනං। <b>භාසනං</b> නාම නිද්දිසනං පරිබ්යත්තකථනං। තෙනායමත්ථො සම්භවතීති යථාවුත්තමත්ථං සගාථාවග්ගසංයුත්තෙ <b>වඞ්ගීසසුත්තෙ</b> (සං॰ නි॰ 1.214) ගාථාපදෙන සාධෙතුං <b>“තෙනාහා”</b>තිආදි වුත්තං।
bod:<b>සාළිකායිව නිග්ඝොසො</b>ති සාළිකාය නිග්ඝොසො විය, යථා සාළිකාය ආලාපො මධුරො කණ්ණසුඛො පෙමනීයො, එවන්ති අත්ථො। <b>පටිභාන</b>න්ති චෙතස්ස විසෙසනං ලිඞ්ගභෙදස්සපි විසෙසනස්ස දිස්සනතො යථා “ගුණො පමාණ”න්ති। <b>පටිභාන</b>න්ති ච සද්දො වුච්චති පටිභාති තංතදාකාරෙන දිස්සතීති කත්වා। <b>උදීරයී</b>ති උච්චාරයි, වුච්චති වා, කම්මගබ්භඤ්චෙතං කිරියාපදං। ඉමිනා චෙතං දීපෙති – ආයස්මන්තං ධම්මසෙනාපතිං ථොමෙතුකාමෙන දෙසනාභාසනානං විසෙසං දස්සෙන්තෙන පභින්නපටිසම්භිදෙන <b>ආයස්මතා වඞ්ගීසත්ථෙරෙන</b> “සඞ්ඛිත්තෙන, විත්ථාරෙනා”ති ච විසෙසනං කතං, තෙනායමත්ථො විඤ්ඤායතීති।
bod:<b>එවං වුත්තෙ</b>ති “භාසිස්සාමී”ති වුත්තෙ। “න කිර භගවා සඞ්ඛෙපෙනෙව දෙසෙස්සති, අථ ඛො විත්ථාරෙනපි භාසිස්සතී”ති හි තං පදං සුත්වාව <b>උස්සාහජාතො</b> සඤ්ජාතුස්සාහො, හට්ඨතුට්ඨොති අත්ථො। අයමාචරියස්ස අධිප්පායො। අපිච “තෙන හි මහාරාජ සුණොහි සාධුකං මනසි කරොහි, භාසිස්සාමී”ති වුත්තං සබ්බම්පි උය්යොජනපටිඤ්ඤාකරණප්පකාරං උස්සාහජනනකාරණං සබ්බෙනෙව උස්සාහසම්භවතො, තස්මා <b>එවං වුත්තෙ</b>ති “සුණොහි, සාධුකං මනසි කරොහි, භාසිස්සාමී”ති වුත්තෙ සබ්බෙහෙව තීහිපි පදෙහි උස්සාහජාතොති අත්ථො දට්ඨබ්බො। <b>පච්චස්සොසී</b>ති පති අස්සොසි භගවතො වචනසමනන්තරමෙව පච්ඡා අස්සොසි, “සක්කා පන භන්තෙ”තිආදිනා වා පුච්ඡිත්වා පුන “එවං භන්තෙ”ති අස්සොසීති අත්ථො। තං පන පතිස්සවනං අත්ථතො සම්පටිච්ඡනමෙවාති <pb V=2.53/> ආහ <b>“සම්පටිච්ඡි, පටිග්ගහෙසී”</b>ති। තෙනෙව හි “ඉති අත්ථො”ති අවත්වා <b>“ඉති වුත්තං හොතී”</b>ති වුත්තං।
bod:190:“අථස්ස <pb M=2.61/> භගවා එතදවොචා”ති වචනසම්බන්ධමත්තං දස්සෙත්වා “එතං අවොචා”ති පදං විභජිත්වා අත්ථං දස්සෙන්තො <b>“ඉදානී”</b>තිආදිමාහ। <b>“ඉධා”</b>ති ඉමිනා වුච්චමානං අධිකරණං තථාගතස්ස උප්පත්තිට්ඨානභූතං ලොකමෙවාධිප්පෙතන්ති දස්සෙති <b>“දෙසොපදෙසෙ නිපාතො”</b>ති ඉමිනා। දෙසස්ස උපදිසනං <b>දෙසොපදෙසො,</b> තස්මිං। යදි සබ්බත්ථ දෙසොපදෙසෙ, අථායමත්ථො න වත්තබ්බො අවුත්තෙපි ලබ්භමානත්තාති චොදනායාහ <b>“ස්වාය”</b>න්තිආදි। සාමඤ්ඤභූතං ඉධසද්දං ගණ්හිත්වා “ස්වාය”න්ති වුත්තං, න තු යථාවිසෙසිතබ්බං। තථා හි වක්ඛති “කත්ථචි පදපූරණමත්තමෙවා”ති (දී॰ නි॰ අට්ඨ॰ 1.190)। <b>ලොකං උපාදාය වුච්චති</b> ලොකසද්දෙන සමානාධිකරණභාවතො। <b>ඉධ ලොකෙ</b>ති ච ජාතික්ඛෙත්තං, තත්ථාපි අයං චක්කවාළො අධිප්පෙතො। <b>සාසනමුපාදාය වුච්චති</b> “සමණො”ති සද්දන්තරසන්නිධානතො। අයඤ්හි චතුකඞ්ගුත්තරපාළි। තත්ථ <b>පඨමො සමණො</b>ති සොතාපන්නො। <b>දුතියො සමණො</b>ති සකදාගාමී। වුත්තඤ්හෙතං තත්ථෙව –
ind:“කතමො ච භික්ඛවෙ පඨමො සමණො? ඉධ භික්ඛවෙ භික්ඛු තිණ්ණං සංයොජනානං පරික්ඛයා සොතාපන්නො හොතී”ති, (අ॰ නි॰ 4.241) “කතමො ච භික්ඛවෙ දුතියො සමණො? ඉධ භික්ඛවෙ භික්ඛු තිණ්ණං සංයොජනානං පරික්ඛයා රාගදොසමොහානං තනුත්තා සකදාගාමී හොතී”ති (අ॰ නි॰ 4.241) ච ආදි।
bod:<b>ඔකාස</b>න්ති කඤ්චි පදෙසමුපාදාය වුච්චති “තිට්ඨමානස්සා”ති සද්දන්තරසන්නිධානතො।
bod:<b>ඉධෙව තිට්ඨමානස්සා</b>ති ඉමිස්සංයෙව ඉන්දසාලගුහායං පතිට්ඨමානස්ස, <b>දෙවභූතස්ස මෙ සතො</b>ති දෙවභාවෙන, දෙවො හුත්වා වා භූතස්ස සමානස්ස। <b>මෙ</b>ති අනාදරයොගෙ සාමිවචනං। පුන <b>මෙ</b>ති කත්තුත්ථෙ। ඉදඤ්හි සක්කපඤ්හතො උදාහටං।
bod:<b>පදපූරණමත්තමෙව</b> ඔකාසාපදිසනස්සාපි අසම්භවෙන අත්ථන්තරස්ස අබොධනතො। පුබ්බෙ වුත්තං තථාගතස්ස උප්පත්තිට්ඨානභූතමෙව සන්ධාය <b>“ලොක”</b>න්ති වුත්තං। පුරිමං උය්යොජනපටිඤ්ඤාකරණවිසයෙ ආලපනන්ති <pb M=2.62/> පුන <b>“මහාරාජා”</b>ති ආලපති। “අරහ”න්ති ආදයො සද්දා විත්ථාරිතාති යොජනා। අත්ථතො හි විත්ථාරණං සද්දමුඛෙනෙව හොතීති උභයත්ථ සද්දග්ගහණං කතං। යස්මා පන “අපරෙහිපි අට්ඨහි කාරණෙහි භගවා තථාගතො”තිආදිනා (උදා॰ අට්ඨ॰ 18; ඉතිවු॰ අට්ඨ॰ 38) තථාගත-සද්දො <pb V=2.54/> <b>උදානට්ඨකථාදීසු,</b> “අරහ”න්ති ආදයො ච <b>විසුද්ධිමග්ගටීකායං</b> (විසුද්ධි॰ ටී॰ 1.130) අපරෙහිපි පකාරෙහි විත්ථාරිතා ආචරියෙන, තස්මා තෙසු වුත්තනයෙනපි තෙසමත්ථො වෙදිතබ්බො। තථාගතස්ස සත්තනිකායන්තොගධතාය “ඉධ පන සත්තලොකො අධිප්පෙතො”ති වත්වා තත්ථායං යස්මිං සත්තනිකායෙ, යස්මිඤ්ච ඔකාසෙ උප්පජ්ජති, තං දස්සෙතුං <b>“සත්තලොකෙ උප්පජ්ජමානොපි චා”</b>තිආදි වුත්තං। <b>න දෙවලොකෙ, න බ්රහ්මලොකෙ</b>ති එත්ථ යං වත්තබ්බං, තං පරතො ආගමිස්සති।
bod:<b>තස්සාපරෙනා</b>ති තස්ස නිගමස්ස අපරෙන, තතො බහීති වුත්තං හොති। <b>තතො</b>ති මහාසාලතො। <b>ඔරතො මජ්ඣෙ</b>ති අබ්භන්තරං මජ්ඣිමපදෙසො। <b>එවං පරිච්ඡින්නෙ</b>ති පඤ්චනිමිත්තබද්ධා සීමා විය පඤ්චහි යථාවුත්තනිමිත්තෙහි පරිච්ඡින්නෙ। <b>අඩ්ඪතෙය්යයොජනසතෙ</b>ති පණ්ණාසයොජනෙහි ඌනතියොජනසතෙ। අයඤ්හි මජ්ඣිමජනපදො මුදිඞ්ගසණ්ඨානො, න සමපරිවට්ටො, න ච සමචතුරස්සො, උජුකෙන කත්ථචි අසීතියොජනො හොති, කත්ථචි යොජනසතිකො, තථාපි චෙස කුටිලපරිච්ඡෙදෙන මිනියමානො පරියන්ත පරික්ඛෙපතො නවයොජනසතිකො හොති। තෙන වුත්තං <b>“නවයොජනසතෙ”</b>ති। <b>අසීතිමහාථෙරා</b>ති යෙභුය්යවසෙන වුත්තං සුනාපරන්තකස්ස පුණ්ණත්ථෙරස්සාපි මහාසාවකෙසු පරියාපන්නත්තා। සුනාපරන්තජනපදො හි පච්චන්තවිසයො। තථා හි “චන්දනමණ්ඩලමාළපටිග්ගහණෙ භගවා න තත්ථ අරුණං උට්ඨපෙතී”ති <b>මජ්ඣිමාගම-</b> (ම॰ නි॰ අට්ඨ॰ 4.397) <b>සංයුත්තාගමට්ඨකථාසු</b> (සං॰ නි॰ අට්ඨ॰ 3.4.88-89) වුත්තං। <b>සාරප්පත්තා</b>ති කුලභොගිස්සරියාදිවසෙන, සීලසාරාදිවසෙන ච සාරභූතා। <b>බ්රාහ්මණගහපතිකා</b>තිබ්රහ්මායුපොක්ඛරසාතිආදිබ්රාහ්මණා චෙව අනාථපිණ්ඩිකාදිගහපතිකා ච।
bod:<b>තත්ථා</b>ති මජ්ඣිමපදෙසෙ, තස්මිංයෙව “උප්පජ්ජතී”ති වචනෙ වා। <b>සුජාතායා</b>ති එවංනාමිකාය පඨමං සරණගමනිකාය <b>යසත්ථෙර</b>මාතුයා। චතූසු පනෙතෙසු විකප්පෙසු පඨමො බුද්ධභාවාය ආසන්නතරපටිපත්තිදස්සනවසෙන <pb M=2.63/> වුත්තො। ආසන්නතරාය හි පටිපත්තියා ඨිතොපි “උප්පජ්ජතී”ති වුච්චති උප්පාදස්ස එකන්තිකත්තා, පගෙව පටිපත්තියා මත්ථකෙ ඨිතො। දුතියො බුද්ධභාවාවහපබ්බජ්ජතො පට්ඨාය ආසන්නමත්තපටිපත්තිදස්සනවසෙන, තතියො බුද්ධකරධම්මපාරිපූරිතො පට්ඨාය බුද්ධභාවාය පටිපත්තිදස්සනවසෙන। න හි මහාසත්තානං අන්තිමභවූපපත්තිතො පට්ඨාය බොධිසම්භාරසම්භරණං නාම අත්ථි බුද්ධත්ථාය කාලමාගමයමානෙනෙව තත්ථ පතිට්ඨනතො। චතුත්ථො බුද්ධභාවකරධම්මසමාරම්භතො පට්ඨාය බොධියා නියතභාවදස්සනෙන। බොධියා හි නියතභාවප්පත්තිතො පභුති “බුද්ධො උප්පජ්ජතී”ති විඤ්ඤූහි වත්තුං සක්කා උප්පාදස්ස එකන්තිකත්තා। යථා පන “සන්දන්ති නදියො”ති සන්දනකිරියාය අවිච්ඡෙදමුපාදාය වත්තමානප්පයොගො <pb V=2.55/>, එවං උප්පාදත්ථාය පටිපජ්ජනකිරියාය අවිච්ඡෙදමුපාදාය චතූසුපි විකප්පෙසු <b>“උප්පජ්ජති නාමා”</b>ති වුත්තං, පවත්තාපරතවත්තමානවචනඤ්චෙතං। චතුබ්බිධඤ්හි වත්තමානලක්ඛණං සද්දසත්ථෙ පකාසිතං –
gax:“නිච්චපවත්ති සමීපො, පවත්තුපරතො තථා।
gae:පවත්තාපරතො චෙව, වත්තමානො චතුබ්බිධො”ති॥
bod:යස්මා පන බුද්ධානං සාවකානං විය න පටිපාටියා ඉද්ධිවිධඤාණාදීනි උප්පජ්ජන්ති, සහෙව පන අරහත්තමග්ගෙන සකලොපි සබ්බඤ්ඤුතඤ්ඤාණාදිගුණරාසි ආගතො නාම හොති, තස්මා තෙසං නිප්ඵත්තසබ්බකිච්චත්තා අරහත්තඵලක්ඛණෙ උප්පන්නො නාමාති <b>එකඞ්ගුත්තරවණ්ණනායං</b> (අ॰ නි॰ අට්ඨ॰ 1.1.170) වුත්තං। අසති හි නිප්ඵත්තසබ්බකිච්චත්තෙ න තාවතා “උප්පන්නො”ති වත්තුමරහති। <b>සබ්බපඨමං උප්පන්නභාව</b>න්ති චතූසු විකප්පෙසු සබ්බපඨමං “තථාගතො සුජාතාය…පෙ॰… උප්පජ්ජති නාමා”ති වුත්තං තථාගතස්ස උප්පන්නතාසඞ්ඛාතං අත්ථිභාවං। තදෙව <b>සන්ධාය උප්පජ්ජතීති වුත්තං</b> බුද්ධභාවාය ආසන්නතරපටිපත්තියං ඨිතස්සෙව අධිප්පෙතත්තා। අයමෙව හි අත්ථො මුඛ්යතො උප්පජ්ජතීති වත්තබ්බො। තෙනාහ <b>“තථාගතො…පෙ॰… අත්ථො”</b>ති।
bod:එත්ථ ච “උප්පන්නො”ති වුත්තෙ අතීතකාලවසෙන කොචි අත්ථං ගණ්හෙය්යාති තන්නිවත්තනත්ථං “උප්පන්නො හොතී”ති වුත්තං। “උප්පන්නා ධම්මා”තිආදීසු (ධ॰ ස॰ තිකමාතිකා 17) විය හි ඉධ උප්පන්නසද්දො පච්චුප්පන්නකාලිකො। නනු ච අරහත්තඵලසමඞ්ගීසඞ්ඛාතො උප්පන්නොයෙව තථාගතො පවෙදනදෙසනාදීනි සාධෙති, අථ කස්මා <pb M=2.64/> යථාවුත්තො අරහත්තමග්ගපරියොසානො උප්පජ්ජමානොයෙව තථාගතො අධිප්පෙතො। න හි සො පවෙදනදෙසනාදීනි සාධෙති මධුපායාසභොජනතො යාව අරහත්තමග්ගො, තාව තෙසං කිච්චානමසාධනතොති? න හෙවං දට්ඨබ්බං, බුද්ධභාවාය ආසන්නතරපටිපත්තියං ඨිතස්ස උප්පජ්ජමානස්ස ගහණෙනෙව අරහත්තඵලසමඞ්ගීසඞ්ඛාතස්ස උප්පන්නස්සාපි ගහිතත්තා। කාරණග්ගහණෙනෙව හි ඵලම්පි ගහිතං තදවිනාභාවිත්තා। ඉති පවෙදනදෙසනාදිසාධකස්ස අරහත්තඵලසමඞ්ගිනොපි තථාගතස්ස ගහෙතබ්බත්තා නෙය්යත්ථමිදං “උප්පජ්ජතී”ති වචනං දට්ඨබ්බන්ති। තථා හි <b>අඞ්ගුත්තරට්ඨකථායං</b> (අ॰ නි॰ අට්ඨ॰ 1.1.170) උප්පජ්ජමානො, උප්පජ්ජති, උප්පන්නොති තීහි කාලෙහි අත්ථවිභජනෙ “දීපඞ්කරපාදමූලෙ ලද්ධබ්යාකරණතො යාව අනාගාමිඵලා උප්පජ්ජමානො නාම, අරහත්තමග්ගක්ඛණෙ පන උප්පජ්ජති නාම, අරහත්තඵලක්ඛණෙ උප්පන්නො නාමා”ති වුත්තං। අයමෙත්ථ <b>ආචරියධම්මපාලත්ථෙරස්ස</b> මති। යස්මා පන <b>එකඞ්ගුත්තරට්ඨකථායං</b> “එකපුග්ගලො භික්ඛවෙ ලොකෙ උප්පජ්ජමානො උප්පජ්ජතී”ති (අ॰ නි॰ 1.170) සුත්තපදවණ්ණනායං <pb V=2.56/> “ඉමස්මිම්පි සුත්තෙ අරහත්තඵලක්ඛණංයෙව සන්ධාය උප්පජ්ජතී”ති වුත්තං, “උප්පන්නො හොතීති අයඤ්හෙත්ථ අත්ථො”ති (අ॰ නි॰ අට්ඨ॰ 1.1.170) ආගතං, තස්මා ඉධාපි අරහත්තඵලක්ඛණමෙව සන්ධාය උප්පජ්ජතීති වුත්තන්ති දස්සෙති “සබ්බපඨමං උප්පන්නභාවං සන්ධායා”ති ඉමිනා। තෙනාහ <b>“උප්පන්නො හොතීති අයඤ්හෙත්ථ අත්ථො”</b>ති। <b>සබ්බපඨමං උප්පන්නභාව</b>න්ති ච සබ්බවෙනෙය්යානං පඨමතරං අරහත්තඵලවසෙන උප්පන්නභාවන්ති අත්ථො। <b>“උප්පන්නො හොතී”</b>ති ච ඉමිනා අරහත්තඵලක්ඛණවසෙන අතීතකාලං දස්සෙතීති। අයමෙව ච නයො අඞ්ගුත්තරටීකාකාරෙන <b>ආචරියසාරිපුත්තත්ථෙරෙන</b> අධිප්පෙතොති।
bod:<b>සො භගවා</b>ති යො සො තථාගතො “අරහ”න්තිආදිනා පකිත්තිතගුණො, සො භගවා। ඉදානි වත්තබ්බං ඉමසද්දෙන නිදස්සෙති වුච්චමානත්ථස්ස පරාමසනතො। ඉදං වුත්තං හොති – නයිදං මහාජනස්ස සම්මුඛමත්තං සන්ධාය “ඉමං ලොක”න්ති වුත්තං, අථ ඛො “සදෙවක”න්තිආදිනා වක්ඛමානං අනවසෙසපරියාදානං සන්ධායාති। <b>“සහ දෙවෙහි සදෙවක”</b>න්තිආදිනා යථාවාක්යං පදනිබ්බචනං වුත්තං, යථාපදං පන “සදෙවකො”තිආදිනා වත්තබ්බං, ඉමෙ ච තග්ගුණසංවිඤ්ඤාණබාහිරත්ථසමාසා। එත්ථ හි අවයවෙන විග්ගහො, සමුදායො සමාසත්ථො හොති ලොකාවයවෙන <pb M=2.65/> කතවිග්ගහෙන ලොකසමුදායස්ස යථාරහං ලබ්භමානත්තා। සමවායජොතකසහසද්දයොගෙ හි අයමෙව සමාසො විඤ්ඤායති। <b>දෙවෙහී</b>ති ච පඤ්චකාමාවචරදෙවෙහි, අරූපාවචරදෙවෙහි වා। <b>බ්රහ්මුනා</b>ති රූපාවචරාරූපාවචරබ්රහ්මුනා, රූපාවචරබ්රහ්මුනා එව වා, බහුකත්තුකාදීනමිව නෙසං සිද්ධි। <b>පජාතත්තා</b>ති යථාසකං කම්මකිලෙසෙහි පකාරෙන නිබ්බත්තකත්තා।
bod:එවං වචනත්ථතො අත්ථං දස්සෙත්වා වචනීයත්ථතො දස්සෙතුං <b>“තත්ථා”</b>තිආදි වුත්තං। <b>පඤ්චකාමාවචරදෙවග්ගහණං</b> පාරිසෙසඤායෙන ඉතරෙසං පදන්තරෙහි විසුං ගහිතත්තා। <b>ඡට්ඨකාමාවචරදෙවග්ගහණං</b> පච්චාසත්තිඤායෙන। තත්ථ හි මාරො ජාතො, තන්නිවාසී ච। යස්මා චෙස දාමරිකරාජපුත්තො විය තත්ථ වසිතත්තා පාකටො, තස්මා සන්තෙසුපි අඤ්ඤෙසු වසවත්තිමහාරාජාදීසු පාකටතරෙන තෙනෙව විසෙසෙත්වා වුත්තොති, අයඤ්ච නයො <b>මජ්ඣිමාගමට්ඨකථායං</b> (ම॰ නි॰ අට්ඨ॰ 2.290) පකාසිතොව। මාරග්ගහණෙන චෙත්ථ තංසම්බන්ධිනො දෙවාපි ගහිතා ඔකාසලොකෙන සද්ධිං සත්තලොකස්ස ගහණතො। එවඤ්හි වසවත්තිසත්තලොකස්ස අනවසෙසපරියාදානං හොති। <b>බ්රහ්මකායිකාදිබ්රහ්මග්ගහණ</b>ම්පි පච්චාසත්තිඤායෙන। <b>පච්චත්ථිකපච්චාමිත්තසමණබ්රාහ්මණග්ගහණ</b>න්ති පච්චත්ථිකා එව පච්චාමිත්තා, තෙයෙව සමණබ්රාහ්මණා, තෙසං ගහණං තථා, තෙන බාහිරකසමණබ්රාහ්මණග්ගහණං වුත්තං, නිදස්සනමත්තඤ්චෙතං අපච්චත්ථිකපච්චාමිත්තානම්පි තෙසං ඉමිනා ගහණතො। <b>සමිතපාපබාහිතපාපසමණබ්රාහ්මණග්ගහණ</b>න්ති <pb V=2.57/> පන සාසනිකසමණබ්රාහ්මණානං ගහණං වෙදිතබ්බං। කාමං “සදෙවක”න්තිආදිවිසෙසනානං වසෙනෙව සත්තවිසයොපි ලොකසද්දො විඤ්ඤායති සමවායත්ථවසෙන තුල්යයොගවිසයත්තා තෙසං, “සලොමකො සපක්ඛකො”තිආදීසු පන විජ්ජමානත්ථවසෙන අතුල්යයොගවිසයෙපි අයං සමාසො ලබ්භතීති බ්යභිචාරදස්සනතො අබ්යභිචාරෙනත්ථඤාපකං පජාගහණන්ති ආහ <b>“පජාවචනෙන සත්තලොකග්ගහණ”</b>න්ති, න පන ලොකසද්දෙන සත්තලොකස්ස අග්ගහිතත්තා එවං වුත්තං। තෙනාහ <b>“තීහි පදෙහි ඔකාසලොකෙන සද්ධිං සත්තලොකො”</b>ති। සදෙවකාදිවචනෙන උපපත්තිදෙවානං, සස්සමණබ්රාහ්මණීවචනෙන විසුද්ධිදෙවානඤ්ච ගහිතත්තා වුත්තං <b>“සදෙව…පෙ॰… මනුස්සග්ගහණ”</b>න්ති। තත්ථ <b>සම්මුතිදෙවා</b> රාජානො <pb M=2.66/>। <b>අවසෙසමනුස්සග්ගහණ</b>න්ති සම්මුතිදෙවෙහි, සමණබ්රාහ්මණෙහි ච අවසිට්ඨමනුස්සානං ගහණං। <b>එත්ථා</b>ති එතෙසු පදෙසු। <b>තීහි පදෙහී</b>ති සදෙවකසමාරකසබ්රහ්මකපදෙහි। <b>ද්වීහී</b>ති සස්සමණබ්රාහ්මණීසදෙවමනුස්සපදෙහි। සමාසපදත්ථෙසු සත්තලොකස්සපි වුත්තනයෙන ගහිතත්තා <b>“ඔකාසලොකෙන සද්ධිං සත්තලොකො”</b>ති වුත්තං।
bod:<b>“අපරො නයො”</b>තිආදිනා අපරම්පි වචනීයත්ථමාහ। අරූපිනොපි සත්තා අත්තනො ආනෙඤ්ජවිහාරෙන විහරන්තො “දිබ්බන්තීති දෙවා”ති ඉදං නිබ්බචනං ලද්ධුමරහන්තීති ආහ <b>“සදෙවකග්ගහණෙන අරූපාවචරලොකො ගහිතො”</b>ති। තෙනෙවාහ භගවා <b>බ්රහ්මජාලාදීසු</b> “ආකාසානඤ්චායතනූපගානං දෙවානං සහබ්යත”න්තිආදි, (අ॰ නි॰ 3.197) අරූපාවචරභූතො ඔකාසලොකො, සත්තලොකො ච ගහිතොති අත්ථො। එවං <b>ඡකාමාවචරදෙවලොකො, රූපී බ්රහ්මලොකො</b>ති එත්ථාපි। ඡකාමාවචරදෙවලොකස්ස සවිසෙසං මාරවසෙ පවත්තනතො වුත්තං <b>“සමාරකග්ගහණෙන ඡකාමාවචරදෙවලොකො”</b>ති। සො හි තස්ස දාමරිකස්ස විය වසපවත්තනොකාසො। <b>රූපී බ්රහ්මලොකො ගහිතො</b> පාරිසෙසඤායෙන අරූපීබ්රහ්මලොකස්ස විසුං ගහිතත්තා। <b>චතුපරිසවසෙනා</b>ති ඛත්තියබ්රාහ්මණගහපතිසමණචාතුමහාරාජිකතාවතිංසමාරබ්රහ්මසඞ්ඛාතාසු අට්ඨසු පරිසාසු ඛත්තියාදිචතුපරිසවසෙනෙව තදඤ්ඤාසං සදෙවකාදිග්ගහණෙන ගහිතත්තා। කථං පනෙත්ථ චතුපරිසවසෙන මනුස්සලොකො ගහිතොති? “සස්සමණබ්රාහ්මණි”න්ති ඉමිනා සමණපරිසා, බ්රාහ්මණපරිසා ච ගහිතා, “සදෙවමනුස්ස”න්ති ඉමිනා ඛත්තියපරිසා, ගහපතිපරිසා චාති। “පජ”න්ති ඉමිනා පන ඉමායෙව චතස්සො පරිසා වුත්තා। චතුපරිසසඞ්ඛාතං පජන්ති හි ඉධ අත්ථො।
bod:අඤ්ඤථා ගහෙතබ්බමාහ <b>“සම්මුතිදෙවෙහි වා සහ මනුස්සලොකො”</b>ති। කථං පන ගහිතොති? “සස්සමණබ්රාහ්මණි”න්ති ඉමිනා සමණබ්රාහ්මණා ගහිතා, “සදෙවමනුස්ස”න්ති ඉමිනා සම්මුතිදෙවසඞ්ඛාතා ඛත්තියා, ගහපතිසුද්දසඞ්ඛාතා ච අවසෙසමනුස්සාති। ඉතො පන අඤ්ඤෙසං මනුස්සසත්තානමභාවතො <pb V=2.58/> “පජ”න්ති ඉමිනා එතෙයෙව චතූහි පකාරෙහි ඨිතා මනුස්සසත්තා වුත්තා। චතුකුලප්පභෙදං පජන්ති හි ඉධ අත්ථො। එවං විකප්පද්වයෙපි පජාගහණෙන චතුපරිසාදිවසෙන මනුස්සානඤ්ඤෙව ගහිතත්තා <pb M=2.67/> ඉදානි අවසෙසසත්තෙපි සඞ්ගහෙත්වා දස්සෙතුං <b>“අවසෙසසබ්බසත්තලොකො වා”</b>ති වුත්තං। එත්ථාපි චතුපරිසවසෙන ගහිතෙන මනුස්සලොකෙන සහ අවසෙසසබ්බසත්තලොකො ගහිතො, සම්මුතිදෙවෙහි වා සහ අවසෙසසබ්බසත්තලොකොති යොජෙතබ්බං। නාගගරුළාදිවසෙන ච අවසෙසසබ්බසත්තලොකො। ඉදං වුත්තං හොති – චතුපරිසසහිතො අවසෙසසුද්දනාගසුපණ්ණනෙරයිකාදිසත්තලොකො, චතුකුලප්පභෙදමනුස්සසහිතො වා අවසෙසනාගසුපණ්ණනෙරයිකාදිසත්තලොකො ගහිතොති।
bod:එත්තාවතා භාගසො ලොකං ගහෙත්වා යොජනං දස්සෙත්වා ඉදානි තෙන තෙන විසෙසෙන අභාගසො ලොකං ගහෙත්වා යොජනං දස්සෙතුං <b>“අපිචෙත්ථා”</b>තිආදි වුත්තං। තත්ථ <b>උක්කට්ඨපරිච්ඡෙදතො</b>ති උක්කංසගතිපරිච්ඡෙදතො, තබ්බිජානනෙනාති වුත්තං හොති। පඨමනයෙන හි පඤ්චසු ගතීසු දෙවගතිපරියාපන්නාව පඤ්චකාමගුණසමඞ්ගිතාය, දීඝායුකතායාති එවමාදීහි විසෙසෙහි සෙට්ඨා। දුතියනයෙන පන අරූපිනො දූරසමුග්ඝාටිතකිලෙසදුක්ඛතාය, සන්තපණීතආනෙඤ්ජවිහාරසමඞ්ගිතාය, අතිවිය දීඝායුකතායාති එවමාදීහි විසෙසෙහි අතිවිය උක්කට්ඨා। ආචරියෙහි පන දුතියනයමෙව සන්ධාය වුත්තං। එවං පඨමපදෙනෙව පධානනයෙන සබ්බලොකස්ස සච්ඡිකතභාවෙ සිද්ධෙපි ඉමිනා කාරණවිසෙසෙන සෙසපදානි වුත්තානීති දස්සෙති <b>“තතො යෙස”</b>න්තිආදිනා। <b>තතො</b>ති පඨමපදතො පරං ආහාති සම්බන්ධො। “ඡකාමාවචරිස්සරො” තියෙව වුත්තෙ සක්කාදීනම්පි තස්ස ආධිපච්චං සියාති ආසඞ්කානිවත්තනත්ථං <b>“වසවත්තී”</b>ති වුත්තං, තෙන සාහසිකකරණෙන වසවත්තාපනමෙව තස්සාධිපච්චන්ති දස්සෙති। සො හි ඡට්ඨදෙවලොකෙපි අනිස්සරො තත්ථ වසවත්තිදෙවරාජස්සෙව ඉස්සරත්තා। තෙනාහ භගවා <b>අඞ්ගුත්තරාගම</b>වරෙ අට්ඨනිපාතෙ <b>දානානිසංසසුත්තෙ</b> “තත්ර භික්ඛවෙ වසවත්තී දෙවපුත්තො දානමයං පුඤ්ඤකිරියවත්ථුං අතිරෙකං කරිත්වා…පෙ॰… පරනිම්මිතවසවත්තී දෙවෙ දසහි ඨානෙහි අධිගණ්හාතී”ති (අ॰ නි॰ 8.36) විත්ථාරො। <b>මජ්ඣිමාගමට්ඨකථාය</b>ම්පි වුත්තං “තත්ර හි වසවත්තිරාජා රජ්ජං කාරෙති, මාරො පන එකස්මිං පදෙසෙ අත්තනො පරිසාය ඉස්සරියං පවත්තෙන්තො රජ්ජපච්චන්තෙ දාමරිකරාජපුත්තො විය වසතී”ති (ම॰ නි॰ 1.60) <b>“බ්රහ්මා මහානුභාවො”</b>තිආදි <pb M=2.68/> දසසහස්සියං මහාබ්රහ්මුනො වසෙන වදති। “උක්කට්ඨපරිච්ඡෙදතො”ති හි හෙට්ඨා වුත්තමෙව। <b>“එකඞ්ගුලියා”</b>තිආදි එකදෙසෙන මහානුභාවතාදස්සනං। <b>අනුත්තර</b>න්ති සෙට්ඨං නවලොකුත්තරං। <b>පුථූ</b>ති බහුකා, විසුං භූතා වා। <b>උක්කට්ඨට්ඨානාන</b>න්ති උක්කංසගතිකානං। <b>භාවානුක්කමො</b>ති භාවවසෙන පරෙසමජ්ඣාසයානුරූපං “සදෙවක”න්තිආදිපදානං අනුක්කමො, භාවවසෙන <pb V=2.59/> අනුසන්ධික්කමො වා <b>භාවානුක්කමො,</b> අත්ථානඤ්චෙව පදානඤ්ච අනුසන්ධානපටිපාටීති අත්ථො, අයමෙව වා පාඨො තථායෙව <b>සමන්තපාසාදිකායං</b> (පාරා॰ අට්ඨ॰ වෙරඤ්ජකණ්ඩවණ්ණනා 1) දිට්ඨත්තා, <b>ආචරියසාරිපුත්තත්ථෙරෙන</b> (සාරත්ථ॰ ටී॰ 1.වෙරඤ්ජකණ්ඩවණ්ණනා) ච වණ්ණිතත්තා। “විභාවනානුක්කමො”තිපි පාඨො දිස්සති, සො පන තෙසු අදිට්ඨත්තා න සුන්දරො।
bod:ඉදානි පොරාණකානං සංවණ්ණනානයං දස්සෙතුං <b>“පොරාණා පනාහූ”</b>තිආදි වුත්තං। තත්ථ අඤ්ඤපදෙන නිරවසෙසසත්තලොකස්ස ගහිතත්තා සබ්බත්ථ <b>අවසෙසලොක</b>න්ති අනවසෙසපරියාදානං වුත්තං। තෙනාහ <b>“තිභවූපගෙ සත්තෙ”</b>ති, තෙධාතුකසඞ්ඛාතෙ තයො භවෙ උපගතසත්තෙති අත්ථො। <b>තීහාකාරෙහී</b>ති දෙවමාරබ්රහ්මසහිතතාසඞ්ඛාතෙහි තීහි ආකාරෙහි। <b>තීසු පදෙසූ</b>ති “සදෙවක”න්තිආදීසු තීසු පදෙසු। <b>පක්ඛිපිත්වා</b>ති අත්ථවසෙන සඞ්ගහෙත්වා। තෙයෙව තිභවූපගෙ සත්තෙ “සස්සමණබ්රාහ්මණිං, සදෙවමනුස්ස”න්ති පදද්වයෙ පක්ඛිපතීති ඤාපෙතුං <b>“පුනා”</b>ති වුත්තං। <b>තෙන තෙනාකාරෙනා</b>ති සදෙවකත්තාදිනා, සස්සමණබ්රාහ්මණීභාවාදිනා ච තෙන තෙන පකාරෙන। “තිභවූපගෙ සත්තෙ”ති වත්වා <b>“තෙධාතුකමෙවා”</b>ති වදන්තා ඔකාසලොකෙන සද්ධිං සත්තලොකො ගහිතොති දස්සෙන්ති। තෙධාතුකමෙව පරියාදින්නන්ති පොරාණා පනාහූති යොජනා।
bod:<b>සාම</b>න්ති අත්තනා। අඤ්ඤත්ථාපොහනෙන, අන්තොගධාවධාරණෙන වා තප්පටිසෙධනමාහ <b>“අපරනෙය්යො හුත්වා”</b>ති, අපරෙහි අනභිජානාපෙතබ්බො හුත්වාති අත්ථො। <b>අභිඤ්ඤා</b>ති ය-කාරලොපනිද්දෙසො යථා “පටිසඞ්ඛා යොනිසො”ති (ම॰ නි॰ 1.23, 422; 2.24; 3.75; සං॰ නි॰ 4.120; අ॰ නි॰ 6.58; මහානි॰ 206) වුත්තං <b>“අභිඤ්ඤායා”</b>ති। අභිසද්දෙන න විසෙසනමත්තං ජොතිතං, අථ ඛො විසෙසනමුඛෙන කරණම්පීති දස්සෙති <b>“අධිකෙන ඤාණෙනා”</b>ති ඉමිනා। <b>අනුමානාදිපටික්ඛෙපො</b>ති එත්ථ <b>ආදි</b>සද්දෙන <pb M=2.69/> උපමානඅත්ථාපත්තිසද්දන්තරසන්නිධානසම්පයොගවිප්පයොගසහචරණාදිනා කාරණලෙසමත්තෙන පවෙදනං සඞ්ගණ්හාති එකප්පමාණත්තා। සබ්බත්ථ අප්පටිහතඤාණචාරතාය හි සබ්බධම්මපච්චක්ඛා බුද්ධා භගවන්තො। <b>බොධෙති විඤ්ඤාපෙතී</b>ති සද්දතො අත්ථවචනං। <b>පකාසෙතී</b>ති අධිප්පායතො। එවං සබ්බත්ථ විවෙචිතබ්බො।
bod:<b>අනුත්තරං විවෙකසුඛ</b>න්ති ඵලසමාපත්තිසුඛං। <b>හිත්වාපී</b>ති <b>පි</b>-සද්දග්ගහණං ඵලසමාපත්තියා අන්තරා ඨිතිකාපි කදාචි භගවතො දෙසනා හොතීති කත්වා කතං। භගවා හි ධම්මං දෙසෙන්තො යස්මිං ඛණෙ පරිසා සාධුකාරං වා දෙති, යථාසුතං වා ධම්මං පච්චවෙක්ඛති, තං ඛණම්පි පුබ්බාභොගෙන පරිච්ඡින්දිත්වා ඵලසමාපත්තිං සමාපජ්ජති, යථාපරිච්ඡෙදඤ්ච සමාපත්තිතො වුට්ඨාය පුබ්බෙ <pb V=2.60/> ඨිතට්ඨානතො පට්ඨාය ධම්මං දෙසෙතීති අට්ඨකථාසු (ම॰ නි॰ අට්ඨ॰ 2.387) වුත්තොවායමත්ථො। <b>අප්පං වා බහුං වා දෙසෙන්තො</b>ති උග්ඝටිතඤ්ඤුස්ස වසෙන අප්පං වා විපඤ්චිතඤ්ඤුස්ස, නෙය්යස්ස ච වසෙන බහුං වා දෙසෙන්තො। කථං දෙසෙතීති ආහ <b>“ආදිම්හිපී”</b>තිආදි। ධම්මස්ස කල්යාණතා නිය්යානිකතාය, නිය්යානිකතා ච සබ්බසො අනවජ්ජභාවෙනෙවාති වුත්තං <b>“අනවජ්ජමෙව කත්වා”</b>ති। <b>දෙසනායා</b>ති පරියත්තිධම්මස්ස දෙසකායත්තෙන හි ආණාදිවිධිනා අතිසජ්ජනං පබොධනං දෙසනාති පරියත්තිධම්මො වුච්චති। කිඤ්චාපි අවයවවිනිමුත්තො සමුදායො නාම පරමත්ථතො කොචි නත්ථි, යෙසු පන අවයවෙසු සමුදායරූපෙන අවෙක්ඛිතෙසු ගාථාදිසමඤ්ඤා, තං තතො භින්නං විය කත්වා සංසාමිවොහාරමාරොපෙත්වා දස්සෙන්තො <b>“අත්ථි දෙසනාය ආදිමජ්ඣපරියොසාන”</b>න්ති ආහ। <b>සාසනස්සා</b>ති පටිපත්තිධම්මස්ස। සාසිතබ්බපුග්ගලගතෙන හි යථාපරාධාදිනා සාසිතබ්බභාවෙන අනුසාසනං, තදඞ්ගවිනයාදිවසෙන විනයනන්ති කත්වා පටිපත්තිධම්මො “සාසන”න්ති වුච්චති। අත්ථි සාසනස්ස ආදිමජ්ඣපරියොසානන්ති සම්බන්ධො। <b>චතුප්පදිකායපී</b>ති එත්ථ <b>පි</b>-සද්දො සම්භාවනෙ, තෙන එවං අප්පකතරායපි ආදිමජ්ඣපරියොසානෙසු කල්යාණතා, පගෙව බහුතරායාති සම්භාවෙති। පදඤ්චෙත්ථ ගාථාය චතුත්ථංසො, යං “පාදො”තිපි වුච්චති, එතෙනෙව තිපාදිකඡපාදිකාසුපි යථාසම්භවං විභාගං දස්සෙති। එවං සුත්තාවයවෙ කල්යාණත්තයං දස්සෙත්වා සකලෙපි සුත්තෙ දස්සෙතුං <b>“එකානුසන්ධිකස්සා”</b>තිආදි වුත්තං। තත්ථ නාතිබහුවිභාගං යථානුසන්ධිනා එකානුසන්ධිකං <pb M=2.70/> සන්ධාය “එකානුසන්ධිකස්සා”ති ආහ। ඉතරස්මිං පන තෙනෙව ධම්මවිභාගෙන ආදිමජ්ඣපරියොසානා ලබ්භන්තීති <b>“අනෙකානුසන්ධිකස්සා”</b>තිආදි වුත්තං। <b>නිදාන</b>න්ති <b>ආනන්දත්ථෙරෙන</b> ඨපිතං කාලදෙසදෙසකපරිසාදිඅපදිසනලක්ඛණං නිදානගන්ථං। <b>ඉදමවොචා</b>ති නිගමනං උපලක්ඛණමෙව “ඉති යං තං වුත්තං, ඉදමෙතං පටිච්ච වුත්ත”න්ති නිගමනස්සපි ගහෙතබ්බතො। සඞ්ගීතිකාරකෙහි ඨපිතානිපි හි නිදානනිගමනානි සත්ථු දෙසනාය අනුවිධානතො තදන්තොගධානෙවාති වෙදිතබ්බං। <b>අන්තෙ අනුසන්ධී</b>ති සබ්බපච්ඡිමො අනුසන්ධි।
bod:“<b>සීලසමාධිවිපස්සනා”</b>තිආදිනා සාසනස්ස ඉධ පටිපත්තිධම්මතං විභාවෙති। <b>විනයට්ඨකථායං</b> පන “සාසනධම්මො”ති වුත්තත්තා –
gax:“සබ්බපාපස්ස අකරණං, කුසලස්ස උපසම්පදා।
gae:සචිත්තපරියොදපනං, එතං බුද්ධාන සාසන”න්ති॥ (දී॰ නි॰ 2.90; ධ॰ ප॰ 183; නෙත්ති॰ 30, 50, 116, 124)।
bod:එවං <pb V=2.61/> වුත්තස්ස සත්ථුසාසනස්ස පකාසකො පරියත්තිධම්මො එව සීලාදිඅත්ථවසෙන කල්යාණත්තයවිභාවනෙ වුත්තො। ඉධ පන පටිපත්තියෙව। තෙන වක්ඛති “ඉධ දෙසනාය ආදිමජ්ඣපරියොසානං අධිප්පෙත”න්ති। <b>සීලසමාධිවිපස්සනා ආදි නාම</b> සාසනසම්පත්තිභූතානං උත්තරිමනුස්සධම්මානං මූලභාවතො। <b>කුසලානං ධම්මාන</b>න්ති අනවජ්ජධම්මානං। <b>දිට්ඨී</b>ති විපස්සනා, අවිනාභාවතො පනෙත්ථ සමාධිග්ගහණං। මහාවග්ගසංයුත්තෙ <b>බාහියසුත්තපද</b>මිදං (සං॰ නි॰ 5.381)। කාමං සුත්තෙ අරියමග්ගස්ස අන්තද්වයවිගමෙන තෙසං මජ්ඣිමපටිපදාභාවො වුත්තො, මජ්ඣිමභාවසාමඤ්ඤතො පන සම්මාපටිපත්තියා ආරම්භනිප්ඵත්තීනං මජ්ඣිමභාවස්සාපි සාධකභාවෙ යුත්තන්ති ආහ <b>“අත්ථි භික්ඛවෙ, මජ්ඣිමා පටිපදා තථාගතෙන අභිසම්බුද්ධාති එවං වුත්තො අරියමග්ගො මජ්ඣං නාමා”</b>ති, සීලසමාධිවිපස්සනාසඞ්ඛාතානං ආරම්භානං, ඵලනිබ්බානසඞ්ඛාතානඤ්ච නිප්ඵත්තීනං වෙමජ්ඣභාවතො අරියමග්ගො මජ්ඣං නාමාති අධිප්පායො। සඋපාදිසෙසනිබ්බානධාතුවසෙන <b>ඵලං පරියොසානං නාම,</b> අනුපාදිසෙසනිබ්බානධාතුවසෙන පන <b>නිබ්බානං। </b> සාසනපරියොසානා හි නිබ්බානධාතු। මග්ගස්ස නිප්ඵත්ති ඵලවසෙන, නිබ්බානසච්ඡිකිරියාය ච හොති තතො පරං කත්තබ්බාභාවතොති වා එවං වුත්තං। ඉදානි තෙසං ද්වින්නම්පි සාසනස්ස පරියොසානතං ආගමෙන සාධෙතුං <b>“එතදත්ථං ඉද”</b>න්තිආදිමාහ। එතදෙව <pb M=2.71/> ඵලං අත්ථො යස්සාති <b>එතදත්ථං। බ්රාහ්මණා</b>ති පිඞ්ගලකොච්ඡබ්රාහ්මණං භගවා ආලපති। ඉදඤ්හි මජ්ඣිමාගමෙ මූලපණ්ණාසකෙ <b>චූළසාරොපමසුත්ත</b> (ම॰ නි॰ 1.312 ආදයො) පදං। එතදෙව ඵලං සාරං යස්සාති <b>එතංසාරං</b> නිග්ගහිතාගමෙන। තථා <b>එතංපරියොසානං। නිබ්බානොගධ</b>න්ති නිබ්බානන්තොගධං। <b>ආවුසො විසාඛා</b>ති ධම්මදින්නාය ථෙරියා විසාඛගහපතිමාලපනං। ඉදඤ්හි <b>චූළවෙදල්ලසුත්තෙ</b> (ම॰ නි॰ 1.460 ආදයො) <b>“සාත්ථං සබ්යඤ්ජන”</b>න්තිආදිසද්දන්තරසන්නිධානතො <b>“ඉධ දෙසනාය ආදිමජ්ඣපරියොසානං අධිප්පෙත”</b>න්ති වුත්තං।
bod:එවං සද්දපබන්ධවසෙන දෙසනාය කල්යාණත්තයවිභාගං දස්සෙත්වා තදත්ථවසෙනපි දස්සෙන්තො <b>“භගවා හී”</b>තිආදිමාහ। අත්ථතොපි හි තස්සාධිප්පෙතභාවං <b>හි</b>-සද්දෙන සමත්ථෙති। තථා සමත්ථනමුඛෙන ච අත්ථවසෙන කල්යාණත්තයවිභාගං දස්සෙතීති। අත්ථතො පනෙතං දස්සෙන්තො යො තස්මිං තස්මිං අත්ථෙ කතවිධි සද්දපබන්ධො ගාථාසුත්තවසෙන වවත්ථිතො පරියත්තිධම්මොයෙව ඉධ දෙසනාති වුත්තො, තස්ස චත්ථො විසෙසතො සීලාදි එවාති ආහ <b>“ආදිම්හි සීල”</b>න්තිආදි। විසෙසකථනඤ්හෙතං। සාමඤ්ඤතො පන සීලග්ගහණෙන සසම්භාරසීලං ගහිතං, තථා මග්ගග්ගහණෙන සසම්භාරමග්ගොති අත්ථත්තයවසෙන අනවසෙසතො පරියත්තිඅත්ථං පරියාදාය තිට්ඨති। ඉතරථා හි කල්යාණත්තයවිභාගො අසබ්බසාධාරණො සියා। එත්ථ ච සීලමූලකත්තා සාසනස්ස සීලෙන ආදිකල්යාණතා වුත්තා, සාසනසම්පත්තියා වෙමජ්ඣභාවතො මග්ගෙන මජ්ඣෙකල්යාණතා। නිබ්බානාධිගමතො <pb V=2.62/> උත්තරි කරණීයාභාවතො නිබ්බානෙන පරියොසානකල්යාණතා। <b>තෙනා</b>ති සීලාදිදස්සනෙන। අත්ථවසෙන හි ඉධ දෙසනාය ආදිකල්යාණාදිභාවො වුත්තො। <b>“තස්මා”</b>තිආදි යථාවුත්තානුසාරෙන සොතූනමනුසාසනීදස්සනං।
bod:<b>එසා</b>ති යථාවුත්තාකාරෙන කථනා। <b>කථිකසණ්ඨිතී</b>ති ධම්මකථිකස්ස සණ්ඨානං කථනවසෙන සමවට්ඨානං।
bod:<b>වණ්ණනා</b> අත්ථවිවරණා, පසංසනා වා। <b>න සො සාත්ථං දෙසෙති</b> නිය්යානත්ථවිරහතො තස්සා දෙසනාය। <b>තස්මා</b>ති චතුසතිපට්ඨානාදිනිය්යානත්ථදෙසනතො। <b>එකබ්යඤ්ජනාදියුත්තා</b>ති සිථිලධනිතාදිභෙදෙසු දසසු <pb M=2.72/> බ්යඤ්ජනෙසු එකප්පකාරෙනෙව, ද්විප්පකාරෙනෙව වා බ්යඤ්ජනෙන යුත්තා <b>දමිළ</b>භාසා විය। <b>සබ්බනිරොට්ඨබ්යඤ්ජනා</b>ති විවටකරණතාය ඔට්ඨෙ අඵුසාපෙත්වා උච්චාරෙතබ්බතො සබ්බථා ඔට්ඨඵුසනරහිතවිමුත්තබ්යඤ්ජනා <b>කිරාත</b>භාසා විය। <b>සබ්බවිස්සට්ඨබ්යඤ්ජනා</b>ති සබ්බස්සෙව විස්සජ්ජනීයයුත්තතාය සබ්බථා විස්සග්ගබ්යඤ්ජනා <b>සවර</b>භාසා විය। <b>සබ්බනිග්ගහිතබ්යඤ්ජනා</b>ති සබ්බස්සෙව සානුසාරතාය සබ්බථා බින්දුසහිතබ්යඤ්ජනා පාරසිකාදි<b>මිලක්ඛු</b>භාසා විය। එවං “දමිළකිරාතසවරමිලක්ඛූනං භාසා වියා”ති ඉදං පච්චෙකං යොජෙතබ්බං। <b>මිලක්ඛූ</b>ති ච පාරසිකාදයො। සබ්බාපෙසා බ්යඤ්ජනෙකදෙසවසෙනෙව පවත්තියා අපරිපුණ්ණබ්යඤ්ජනාති වුත්තං <b>“බ්යඤ්ජනපාරිපූරියා අභාවතො අබ්යඤ්ජනා නාමා”</b>ති।
bod:ඨානකරණානි සිථිලානි කත්වා උච්චාරෙතබ්බමක්ඛරං පඤ්චසු වග්ගෙසු පඨමතතියං <b>සිථිලං।</b> තානි අසිථිලානි කත්වා උච්චාරෙතබ්බමක්ඛරං තෙස්වෙව දුතියචතුත්ථං <b>ධනිතං।</b> ද්විමත්තකාලමක්ඛරං <b>දීඝං।</b> එකමත්තකාලං <b>රස්සං।</b>
gax:පමාණං එකමත්තස්ස, නිමීසුමීසතො’ බ්රවුං।
gae:අඞ්ගුලිඵොටකාලස්ස, පමාණෙනාපි අබ්රවුං॥
bod:සඤ්ඤොගපරං, දීඝඤ්ච <b>ගරුකං।</b> අසංයොගපරං රස්සං <b>ලහුකං।</b> ඨානකරණානි නිග්ගහෙත්වා අවිවටෙන මුඛෙන උච්චාරෙතබ්බං <b>නිග්ගහිතං।</b> පරපදෙන සම්බජ්ඣිත්වා උච්චාරෙතබ්බං <b>සම්බන්ධං।</b> තථා අසම්බජ්ඣිතබ්බං <b>වවත්ථිතං।</b> ඨානකරණානි විස්සට්ඨානි කත්වා විවටෙන මුඛෙන උච්චාරෙතබ්බං <b>විමුත්තං।</b> <b>දසධා</b>තිආදීසු එවං සිථිලාදිවසෙන බ්යඤ්ජනබුද්ධිසඞ්ඛාතස්ස අක්ඛරුප්පාදකචිත්තස්ස දසහි පකාරෙහි බ්යඤ්ජනානං පභෙදොති අත්ථො। සබ්බානි හි අක්ඛරානි චිත්තසමුට්ඨානානි, යථාධිප්පෙතත්ථස්ස <pb V=2.63/> ච බ්යඤ්ජනතො පකාසනතො <b>බ්යඤ්ජනානී</b>ති, බ්යඤ්ජනබුද්ධියා වා කරණභූතාය බ්යඤ්ජනානං දසධා පභෙදොතිපි යුජ්ජති।
bod:<b>අමක්ඛෙත්වා</b>ති අමිලෙච්ඡෙත්වා අවිනාසෙත්වා, අහාපෙත්වාති අත්ථො। තදත්ථමාහ <b>“පරිපුණ්ණබ්යඤ්ජනමෙව කත්වා”</b>ති, යමත්ථං භගවා ඤාපෙතුං එකගාථං, එකවාක්යම්පි දෙසෙති, තමත්ථං පරිමණ්ඩලපදබ්යඤ්ජනාය එව දෙසනාය දෙසෙතීති වුත්තං හොති। <b>තස්මා</b>ති පරිපුණ්ණබ්යඤ්ජනධම්මදෙසනතො <pb M=2.73/>। <b>කෙවල</b>සද්දො ඉධ අනවසෙසවාචකො। න අවොමිස්සතාදිවාචකොති ආහ <b>“සකලාධිවචන”</b>න්ති। <b>පරිපුණ්ණ</b>න්ති සබ්බසො පුණ්ණං। තං පනත්ථතො ඌනාධිකනිසෙධනන්ති වුත්තං <b>“අනූනාධිකවචන”</b>න්ති। තත්ථ යදත්ථං දෙසිතො, තස්ස සාධකත්තා අනූනතා වෙදිතබ්බා, තබ්බිධුරස්ස පන අසාධකත්තා අනධිකතා। උපනෙතබ්බස්ස වා වොදානත්ථස්ස අවුත්තස්ස අභාවතො අනූනතා, අපනෙතබ්බස්ස සංකිලෙසත්ථස්ස වුත්තස්ස අභාවතො අනධිකතා। <b>සකල</b>න්ති සබ්බභාගවන්තං। <b>පරිපුණ්ණ</b>න්ති සබ්බසො පුණ්ණමෙව। තෙනාහ <b>“එකදෙසෙනාපි අපරිපුණ්ණා නත්ථී”</b>ති। <b>අපරිසුද්ධා දෙසනා හොති</b> තණ්හාය සංකිලිට්ඨත්තා। ලොකෙහි තණ්හාය ආමසිතබ්බතො <b>ලොකාමිසා,</b> චීවරාදයො පච්චයා, තෙසු අගධිතචිත්තතාය <b>ලොකාමිසනිරපෙක්ඛො। හිතඵරණෙනා</b>ති හිතතො ඵරණෙන හිතූපසංහාරෙන විසෙසනභූතෙන। <b>මෙත්තාභාවනාය</b> කරණභූතාය <b>මුදුහදයො। උල්ලුම්පනසභාවසණ්ඨිතෙනා</b>ති සකලසංකිලෙසතො, වට්ටදුක්ඛතො ච උද්ධරණාකාරසණ්ඨිතෙන, කාරුඤ්ඤාධිප්පායෙනාති වුත්තං හොති।
bod:“ඉතො පට්ඨාය දස්සාමි, එවඤ්ච දස්සාමී”ති සමාදාතබ්බට්ඨෙන දානං <b>වතං।</b> පණ්ඩිතපඤ්ඤත්තතාය සෙට්ඨට්ඨෙන බ්රහ්මං, බ්රහ්මානං වා සෙට්ඨානං චරියන්ති දානමෙව <b>බ්රහ්මචරියං।</b> මච්ඡරියලොභාදිනිග්ගහණෙන සමාචිණ්ණත්තා දානමෙව <b>සුචිණ්ණං। ඉද්ධී</b>ති දෙවිද්ධි। <b>ජුතී</b>ති පභා, ආනුභාවො වා। <b>බලවීරියූපපත්තී</b>ති මහතා බලෙන, වීරියෙන ච සමන්නාගමො। <b>නාගා</b>ති වරුණනාගරාජානං විධුරපණ්ඩිතස්ස ආලපනං।
bod:<b>දානපතී</b>ති දානසාමිනො। <b>ඔපානභූත</b>න්ති උදකතිත්ථමිව භූතං।
bod:<b>ධීරා</b>ති සො විධුරපණ්ඩිතමාලපති।
bod:<b>මධුස්සවො</b>ති මධුරසසන්දනං। <b>පුඤ්ඤ</b>න්ති පුඤ්ඤඵලං, කාරණවොහාරෙන වුත්තං। බ්රහ්මං, බ්රහ්මානං වා චරියන්ති <b>බ්රහ්මචරියං,</b> වෙය්යාවච්චං। එස නයො සෙසෙසුපි।
bod:<b>තිත්තිරිය</b>න්ති <pb V=2.64/> තිත්තිරසකුණරාජෙන භාසිතං।
bod:<b>අඤ්ඤත්ර තාහී</b>ති පරදාරභූතාහි වජ්ජෙත්වා। <b>අම්හ</b>න්ති අම්හාකං।
bod:තපස්සී <pb M=2.74/>, ලූඛො, ජෙගුච්ඡී, පවිවිත්තොති චතුබ්බිධස්ස දුක්කරස්ස කතත්තා <b>චතුරඞ්ගසමන්නාගතං। සුද</b>න්ති නිපාතමත්තං। <b>ලොමහංසනසුත්තං මජ්ඣිමාගමෙ මූලපණ්ණාසකෙ, “මහාසීහනාදසුත්ත”</b>න්තිපි (ම॰ නි॰ 1.146) තං වදන්ති।
bod:<b>ඉද්ධ</b>න්ති සමිද්ධං। <b>ඵීත</b>න්ති ඵුල්ලිතං। <b>විත්ථාරික</b>න්ති විත්ථාරභූතං। <b>බාහුජඤ්ඤ</b>න්ති බහූහි ජනෙහි නිය්යානිකභාවෙන ඤාතං। <b>පුථුභූත</b>න්ති බහුභූතං। <b>යාව දෙවමනුස්සෙහී</b>ති එත්ථ දෙවලොකතො යාව මනුස්සලොකා සුපකාසිතන්ති අධිප්පායවසෙන <b>පාසාදිකසුත්තට්ඨකථායං</b> (දී॰ නි॰ අට්ඨ॰ 3.170) වුත්තං, යාව දෙවා ච මනුස්සා චාති අත්ථො। <b>තස්මා</b>ති යස්මා සික්ඛත්තයසඞ්ගහං සකලසාසනං ඉධ “බ්රහ්මචරිය”න්ති අධිප්පෙතං, තස්මා। “බ්රහ්මචරිය”න්ති ඉමිනා සමානාධිකරණානි සබ්බපදානි යොජෙත්වා අත්ථං දස්සෙන්තො <b>“සො ධම්මං දෙසෙතී”</b>තිආදිමාහ। <b>“එවං දෙසෙන්තො චා”</b>ති හි ඉමිනා බ්රහ්මචරියසද්දෙන ධම්මසද්දාදීනං සමානත්ථතං දස්සෙති, “ධම්මං දෙසෙතී”ති වත්වාපි “බ්රහ්මචරියං පකාසෙතී”ති වචනං සරූපතො අත්ථප්පකාසනත්ථන්ති ච විභාවෙති।
bod:191:<b>වුත්තප්පකාරසම්පද</b>න්ති යථාවුත්තආදිකල්යාණතාදිප්පභෙදගුණසම්පදං। දූරසමුස්සාරිතමානස්සෙව සාසනෙ සම්මාපටිපත්ති සම්භවති, න මානජාතිකස්සාති වුත්තං <b>“නිහතමානත්තා”</b>ති। <b>උස්සන්නත්තා</b>ති බහුලභාවතො। භොගරූපාදිවත්ථුකා මදා සුප්පහෙය්යා හොන්ති නිමිත්තස්ස අනවට්ඨානතො, න තථා කුලවිජ්ජාදිමදා නිමිත්තස්ස සමවට්ඨානතො। තස්මා ඛත්තියබ්රාහ්මණකුලීනානං පබ්බජිතානම්පි ජාතිවිජ්ජං නිස්සාය මානජප්පනං දුප්පජහන්ති ආහ <b>“යෙභුය්යෙන…පෙ॰… මානං කරොන්තී”</b>ති। <b>විජාතිතායා</b>ති විපරීතජාතිතාය, හීනජාතිතායාති අත්ථො। යෙභුය්යෙන උපනිස්සයසම්පන්නා සුජාතිකා එව, න දුජ්ජාතිකාති එවං වුත්තං। <b>පතිට්ඨාතුං න සක්කොන්තී</b>ති සීලෙ පතිට්ඨහිතුං න උස්සහන්ති, සුවිසුද්ධං කත්වා සීලං රක්ඛිතුං න සක්කොන්තීති වුත්තං හොති। සීලමෙව හි සාසනෙ පතිට්ඨා, <b>පතිට්ඨාතු</b>න්ති වා සච්චපටිවෙධෙන ලොකුත්තරාය පතිට්ඨාය පතිට්ඨාතුං। සා හි නිප්පරියායතො සාසනෙ පතිට්ඨා නාම।
bod:එවං බ්යතිරෙකතො අත්ථං වත්වා අන්වයතොපි වදති <b>“ගහපතිදාරකා පනා”</b>තිආදිනා। <b>කච්ඡෙහි</b> <pb V=2.65/> <b>සෙදං මුඤ්චන්තෙහී</b>ති ඉත්ථම්භූතලක්ඛණෙ කරණවචනං। තථා <b>පිට්ඨියා ලොණං පුප්ඵමානායා</b>ති, සෙදං මුඤ්චන්තකච්ඡා <pb M=2.75/> ලොණං පුප්ඵමානපිට්ඨිකා හුත්වා, තෙහි වා පකාරෙහි ලක්ඛිතාති අත්ථො। <b>භූමිං කසිත්වා</b>ති භූමියා කස්සනතො, ඛෙත්තූපජීවනතොති වුත්තං හොති। <b>තාදිසස්සා</b>ති ජාතිමන්තූපනිස්සයස්ස। දුබ්බලං <b>මානං।</b> බලවං <b>දප්පං। කම්ම</b>න්ති පරිකම්මං। <b>“ඉතරෙහී”</b>තිආදිනා “උස්සන්නත්තා”ති හෙතුපදං විවරති। <b>“ඉතී”</b>ති වත්වා තදපරාමසිතබ්බං දස්සෙති <b>“නිහතමානත්තා”</b>තිආදිනා, <b>ඉති</b>සද්දො වා නිදස්සනෙ, එවං යථාවුත්තනයෙනාති අත්ථො। එස නයො ඊදිසෙසු।
bod:<b>පච්චාජාතො</b>ති එත්ථ ආකාරො උපසග්ගමත්තන්ති ආහ <b>“පතිජාතො”</b>ති। <b>පරිසුද්ධ</b>න්ති රාගාදීනං අච්චන්තමෙව පහානදීපනතො නිරුපක්කිලෙසතාය සබ්බථා සුද්ධං। ධම්මස්ස සාමී තදුප්පාදකට්ඨෙන, ධම්මෙන වා සදෙවකස්ස ලොකස්ස සාමීති <b>ධම්මස්සාමී। සද්ධ</b>න්ති පොථුජ්ජනිකසද්ධාවසෙන සද්දහනං। විඤ්ඤූජාතිකානඤ්හි ධම්මසම්පත්තිගහණපුබ්බිකා සද්ධාසිද්ධි චතූසු පුග්ගලෙසු ධම්මප්පමාණධම්මප්පසන්නපුග්ගලභාවතො। “යො එවං ස්වාක්ඛාතධම්මො, සම්මාසම්බුද්ධො වත සො භගවා”ති සද්ධං පටිලභති। <b>යොජනසතන්තරෙපි වා</b> පදෙසෙ। <b>ජායම්පතිකා</b>ති ජානිපතිකා। කාමං “ජායම්පතිකා”ති වුත්තෙයෙව ඝරසාමිකඝරසාමිනීවසෙන ද්වින්නමෙව ගහණං විඤ්ඤායති, යස්ස පන පුරිසස්ස අනෙකා පජාපතියො, තස්ස වත්තබ්බමෙව නත්ථි। එකායපි තාව සංවාසො සම්බාධොයෙවාති දස්සනත්ථං <b>“ද්වෙ”</b>ති වුත්තං। රාගාදිනා <b>කිඤ්චනං,</b> ඛෙත්තවත්ථාදිනා <b>පලිබොධනං,</b> තදුභයෙන සහ වත්තතීති <b>සකිඤ්චනපලිබොධනො,</b> සොයෙවත්ථො තථා। රාගො එව රජො, තදාදිකා දොසමොහරජා। වුත්තඤ්හි “රාගො රජො න ච පන රෙණු වුච්චතී”තිආදි (මහානි॰ 209; චූළනි॰ 74) ආගමනපථතාපි උට්ඨානට්ඨානතා එවාති ද්වෙපි සංවණ්ණනා එකත්ථා, බ්යඤ්ජනමෙව නානං। <b>අලග්ගනට්ඨෙනා</b>ති අසජ්ජනට්ඨෙන අප්පටිබන්ධසභාවෙන। රූපකවසෙන, තද්ධිතවසෙන වා අබ්භොකාසොති දස්සෙතුං <b>විය</b>-සද්දග්ගහණං। එවං අකුසලකුසලප්පවත්තීනං ඨානාඨානභාවෙන ඝරාවාසපබ්බජ්ජානං සම්බාධබ්භොකාසතං දස්සෙත්වා ඉදානි කුසලප්පවත්තියා එව අට්ඨානට්ඨානභාවෙන තෙසං තබ්භාවං දස්සෙතුං <b>“අපිචා”</b>තිආදි වුත්තං। රජානං සන්නිපාතට්ඨානං වියාති සම්බන්ධො।
bod:විසුං විසුං පදුද්ධාරමකත්වා සමාසතො අත්ථවණ්ණනා <b>සඞ්ඛෙපකථා। එකම්පි දිවස</b>න්ති එකදිවසමත්තම්පි। <b>අඛණ්ඩං කත්වා</b>ති දුක්කටමත්තස්සාපි අනාපජ්ජනෙන <pb M=2.76/> අඡිද්දං කත්වා। <b>චරිමකචිත්ත</b>න්ති චුතිචිත්තං। <b>කිලෙසමලෙනා</b>ති තණ්හාසංකිලෙසාදිමලෙන। <b>අමලීන</b>න්ති අසංකිලිට්ඨං। පරියොදාතට්ඨෙන නිම්මලභාවෙන සඞ්ඛං විය ලිඛිතං ධොතන්ති <b>සඞ්ඛලිඛිතං।</b> අත්ථමත්තං පන <pb V=2.66/> දස්සෙතුං <b>“ලිඛිතසඞ්ඛසදිස”</b>න්ති වුත්තං। <b>ධොතසඞ්ඛසප්පටිභාග</b>න්ති තදත්ථස්සෙව විවරණං। අපිච ලිඛිතං සඞ්ඛං <b>සඞ්ඛලිඛිතං</b> යථා “අග්යාහිතො”ති, තස්සදිසත්තා පන ඉදං සඞ්ඛලිඛිතන්තිපි දස්සෙති, භාවනපුංසකඤ්චෙතං। <b>අජ්ඣාවසතා</b>ති එත්ථ <b>අධි</b>-සද්දෙන කම්මප්පවචනීයෙන යොගතො <b>“අගාර”</b>න්ති එතං භුම්මත්ථෙ උපයොගවචනන්ති ආහ <b>“අගාරමජ්ඣෙ”</b>ති। යං නූන යදි පන පබ්බජෙය්යං, සාධු වතාති සම්බන්ධො। කසායෙන රත්තානි <b>කාසායානී</b>ති දස්සෙති <b>“කසායරසපීතතායා”</b>ති ඉමිනා। කස්මා චෙතානි ගහිතානීති ආහ <b>“බ්රහ්මචරියං චරන්තානං අනුච්ඡවිකානී”</b>ති। <b>අච්ඡාදෙත්වා</b>ති වොහාරවචනමත්තං, පරිදහිත්වාති අත්ථො, තඤ්ච ඛො නිවාසනපාරුපනවසෙන। අගාරවාසො <b>අගාරං</b> උත්තරපදලොපෙන, තස්ස <b>හිතං</b> වුඩ්ඪිආවහං <b>කසිවාණිජ්ජාදිකම්මං। තං අනගාරිය</b>න්ති තස්මිං අනගාරියෙ।
bod:192:<b>සහස්සතො</b>ති කහාපණසහස්සතො। <b>භොගක්ඛන්ධො</b> භොගරාසි। <b>ආබන්ධනට්ඨෙනා</b>ති “පුත්තො නත්තා පනත්තා”තිආදිනා පෙමවසෙන පරිච්ඡෙදං කත්වා බන්ධනට්ඨෙන, එතෙන ආබන්ධනත්ථො <b>පරිවට්ට</b>-සද්දොති දස්සෙති। අථ වා පිතාමහපිතුපුත්තාදිවසෙන පරිවත්තනට්ඨෙන <b>පරිවට්ටො</b>තිපි යුජ්ජති। “අම්හාකමෙතෙ”ති ඤායන්තීති <b>ඤාතයො।</b>
bod:193:පාතිමොක්ඛසංවරෙන පිහිතකායවචීද්වාරො සමානො තෙන සංවරෙන උපෙතො නාමාති කත්වා <b>“පාතිමොක්ඛසංවරෙන සමන්නාගතො”</b>ති වුත්තං। ආචාරගොචරානං විත්ථාරො <b>විභඞ්ගට්ඨකථාදීසු</b> (විභ॰ අට්ඨ॰ 503) ගහෙතබ්බො। <b>“ආචාරගොචරසම්පන්නො”</b>තිආදි ච තස්සෙව පාතිමොක්ඛසංවරසංවුතභාවස්ස පච්චයදස්සනං। අණුසදිසතාය අප්පමත්තකං “අණූ”ති වුත්තන්ති ආහ <b>“අප්පමත්තකෙසූ”</b>ති। අසඤ්චිච්ච ආපන්නඅනුඛුද්දකාපත්තිවසෙන, සහසා උප්පන්නඅකුසලචිත්තුප්පාදවසෙන ච අප්පමත්තකතා। <b>භයදස්සී</b>ති භයදස්සනසීලො। <b>සම්මා</b>ති අවිපරීතං, සුන්දරං වා, තබ්භාවො ච සක්කච්චං යාවජීවං අවීතික්කමවසෙන। “සික්ඛාපදෙසූ”ති වුත්තෙයෙව තදවයවභූතං <pb M=2.77/> “සික්ඛාපදං සමාදාය සික්ඛතී”ති අත්ථස්ස ගම්යමානත්තා කම්මපදං න වුත්තන්ති ආහ <b>“තං තං සික්ඛාපද”</b>න්ති, තං තං සික්ඛාකොට්ඨාසං, සික්ඛාය වා අධිගමුපායං, තස්සා වා නිස්සයන්ති අත්ථො।
bod:<b>එත්ථා</b>ති එතස්මිං “පාතිමොක්ඛසංවරසංවුතො”තිආදිවචනෙ। <b>ආචාරගොචරග්ගහණෙනෙවා</b>ති “ආචාරගොචරසම්පන්නො”ති වචනෙනෙව। තෙනාහ <b>“කුසලෙ කායකම්මවචීකම්මෙ ගහිතෙපී”</b>ති। න හි ආචාරගොචරසද්දමත්තෙන කුසලකායවචීකම්මග්ගහණං සම්භවති, ඉමිනා පුනරුත්තිතාය චොදනාලෙසං දස්සෙති। <b>තස්සා</b>ති ආජීවපාරිසුද්ධිසීලස්ස। <b>උප්පත්තිද්වාරදස්සනත්ථ</b>න්ති උප්පත්තියා කායවචීවිඤ්ඤත්තිසඞ්ඛාතස්ස <pb V=2.67/> ද්වාරස්ස කම්මාපදෙසෙන දස්සනත්ථං, එතෙන යථාවුත්තචොදනාය සොධනං දස්සෙති। ඉදං වුත්තං හොති – සිද්ධෙපි සති පුනාරම්භො නියමාය වා හොති, අත්ථන්තරබොධනාය වා, ඉධ පන අත්ථන්තරං බොධෙති, තස්මා උප්පත්තිද්වාරදස්සනත්ථං වුත්තන්ති। <b>කුසලෙනා</b>ති ච සබ්බසො අනෙසනපහානතො අනවජ්ජෙන। කථං තෙන උප්පත්තිද්වාරදස්සනන්ති ආහ <b>“යස්මා පනා”</b>තිආදි। කායවචීද්වාරෙසු උප්පන්නෙන අනවජ්ජෙන කායකම්මවචීකම්මෙන සමන්නාගතත්තා <b>පරිසුද්ධාජීවො</b>ති අධිප්පායො। තදුභයමෙව හි ආජීවහෙතුකං ආජීවපාරිසුද්ධිසීලං।
bod:ඉදානි සුත්තන්තරෙන සංසන්දිතුං <b>“මුණ්ඩිකපුත්තසුත්තන්තවසෙන වා එවං වුත්ත”</b>න්ති ආහ। <b>වා</b>-සද්දො චෙත්ථ සුත්තන්තරසංසන්දනාසඞ්ඛාතඅත්ථන්තරවිකප්පනත්ථො। <b>මුණ්ඩිකපුත්තසුත්තන්තං</b> නාම මජ්ඣිමාගමවරෙ මජ්ඣිමපණ්ණාසකෙ, යං “සමණමුණ්ඩිකපුත්තසුත්ත”න්තිපි වදන්ති। තත්ථ <b>ථපතී</b>ති පඤ්චකඞ්ගං නාම වඩ්ඪකිං භගවා ආලපති। <b>ථපති</b>-සද්දො හි වඩ්ඪකිපරියායො। ඉදං වුත්තං හොති – යස්මා “කතමෙ ච ථපති කුසලා සීලා? කුසලං කායකම්මං කුසලං වචීකම්ම”න්ති සීලස්ස කුසලකායකම්මවචීකම්මභාවං දස්සෙත්වා “ආජීවපාරිසුද්ධම්පි ඛො අහං ථපති සීලස්මිං වදාමී”ති (ම॰ නි॰ 2.265) එවං පවත්තාය මුණ්ඩිකපුත්තසුත්තදෙසනාය “කායකම්මවචීකම්මෙන සමන්නාගතො කුසලෙනා”ති සීලස්ස කුසලකායකම්මවචීකම්මභාවං දස්සෙත්වා “පරිසුද්ධාජීවො”ති එවං පවත්තා අයං සාමඤ්ඤඵලසුත්තදෙසනා එකසඞ්ගහා අඤ්ඤදත්ථු සංසන්දති සමෙති යථා තං ගඞ්ගොදකෙන යමුනොදකං, තස්මා ඊදිසීපි භගවතො දෙසනාවිභූති අත්ථෙවාති <pb M=2.78/>। <b>සීලස්මිං වදාමී</b>ති සීලන්ති වදාමි, සීලස්මිං වා ආධාරභූතෙ අන්තොගධං පරියාපන්නං, නිද්ධාරණසමුදායභූතෙ වා එකං සීලන්ති වදාමි।
bod:<b>තිවිධෙනා</b>ති චූළසීලමජ්ඣිමසීලමහාසීලතො තිවිධෙන। <b>“මනච්ඡට්ඨෙසූ”</b>ති ඉමිනා කායපඤ්චමානමෙව ගහණං නිවත්තෙති। උපරි නිද්දෙසෙ වක්ඛමානෙසු <b>සත්තසු ඨානෙසු। තිවිධෙනා</b>ති චතූසු පච්චෙකං යථාලාභයථාබලයථාසාරුප්පතාවසෙන තිබ්බිධෙන।
sub:චූළමජ්ඣිමමහාසීලවණ්ණනා
bod:194-211:<b>එව</b>න්ති “සො එවං පබ්බජිතො සමානො පාතිමොක්ඛසංවරසංවුතො විහරතී”තිආදිනා නයෙන। <b>“සීලස්මි”</b>න්ති ඉදං නිද්ධාරණෙ භුම්මං තතො එකස්ස නිද්ධාරණීයත්තාති ආහ <b>“එකං සීල”</b>න්ති। අපිච ඉමිනා ආධාරෙ භුම්මං දස්සෙති සමුදායස්ස අවයවාධිට්ඨානත්තා යථා “රුක්ඛෙ සාඛා”ති। <b>“ඉද”</b>න්ති පදෙන කත්වත්ථවසෙන සමානාධිකරණං භුම්මවචනස්ස <pb V=2.68/> කත්වත්ථෙ පවත්තනතො යථා “වනප්පගුම්බෙ යථ ඵුසිතග්ගෙ”ති (ඛු॰ පා॰ 6.13; සු॰ නි॰ 236) දස්සෙති <b>“පච්චත්තවචනත්ථෙ වා එතං භුම්ම”</b>න්ති ඉමිනා। <b>අයමෙවත්ථො</b>ති පච්චත්තවචනත්ථො එව। <b>බ්රහ්මජාලෙ</b>ති බ්රහ්මජාලසුත්තවණ්ණනායං, (දී॰ නි॰ අට්ඨ॰ 1.7) බ්රහ්මජාලසුත්තපදෙ වා। සංවණ්ණනාවසෙන <b>වුත්තනයෙනා</b>ති අත්ථො। “ඉදමස්ස හොති සීලස්මි”න්ති එත්ථ මහාසීලපරියොසානෙන නිද්ධාරියමානස්ස අභාවතො පච්චත්තවචනත්ථොයෙව සම්භවතීති ආහ <b>“ඉදං අස්ස සීලං හොතීති අත්ථො”</b>ති, තතොයෙව ච පාළියං අපිග්ගහණමකතන්ති දට්ඨබ්බං।
bod:212:අත්තානුවාදපරානුවාදදණ්ඩභයාදීනි <b>අසංවරමූලකානි භයානි। “සීලස්සාසංවරතො</b>ති සීලස්ස අසංවරණතො, සීලසංවරාභාවතොති අත්ථො”ති (දී॰ නි॰ ටී॰ 1.280) ආචරියෙන වුත්තං, “යදිදං සීලසංවරතො”ති පන පදස්ස “යං ඉදං භයං සීලසංවරතො භවෙය්යා”ති අත්ථවචනතො, “සීලසංවරහෙතු භයං න සමනුපස්සතී”ති ච අත්ථස්ස උපපත්තිතො සීලසංවරතො සීලසංවරහෙතූති අත්ථොයෙව සම්භවති। “යං ඉදං භයං සීලසංවරතො භවෙය්යා”ති හි පාඨොපි දිස්සති। <b>“සංවරතො”</b>ති හෙතුං වත්වා තදධිගමිතඅත්ථවසෙන <b>“අසංවරමූලකස්ස භයස්ස අභාවා”</b>තිපි හෙතුං <pb M=2.79/> වදති। <b>යථාවිධානවිහිතෙනා</b>ති යථාවිධානං සම්පාදිතෙන। <b>ඛත්තියාභිසෙකෙනා</b>ති ඛත්තියභාවාවහෙන අභිසෙකෙන। <b>මුද්ධනි අවසිත්තො</b>ති මත්ථකෙයෙව අභිසිත්තො। එත්ථ ච “යථාවිධානවිහිතෙනා”ති ඉමිනා පොරාණකාචිණ්ණවිධානසමඞ්ගිතාසඞ්ඛාතං එකං අඞ්ගං දස්සෙති, “ඛත්තියාභිසෙකෙනා”ති ඉමිනා ඛත්තියභාවාවහතාසඞ්ඛාතං, “මුද්ධනි අවසිත්තො”ති ඉමිනා මුද්ධනියෙව අභිසිඤ්චිතභාවසඞ්ඛාතං। ඉති තිවඞ්ගසමන්නාගතො ඛත්තියාභිසෙකො වුත්තො හොති। යෙන අභිසිත්තරාජූනං රාජානුභාවො සමිජ්ඣති। කෙන පනායමත්ථො විඤ්ඤායතීති? පොරාණකසත්ථාගතනයෙන। වුත්තඤ්හි <b>අග්ගඤ්ඤසුත්තට්ඨකථායං</b> මහාසම්මතාභිසෙකවිභාවනාය “තෙ පනස්ස ඛෙත්තසාමිනො තීහි සඞ්ඛෙහි අභිසෙකම්පි අකංසූ”ති (දී॰ නි॰ අට්ඨ॰ 3.131) <b>මජ්ඣිමාගමට්ඨකථාය</b>ඤ්ච මහාසීහනාදසුත්තවණ්ණනායං වුත්තං <b>“මුද්ධාවසිත්තෙනා</b>ති තීහි සඞ්ඛෙහි ඛත්තියාභිසෙකෙන මුද්ධනි අභිසිත්තෙනා”ති (ම॰ නි॰ අට්ඨ॰ 1.160) <b>සීහළට්ඨකථායම්පි</b> චූළසීහනාදසුත්තවණ්ණනායං “පඨමං තාව අභිසෙකං ගණ්හන්තානං රාජූනං සුවණ්ණමයාදීනි තීණි සඞ්ඛානි ච ගඞ්ගොදකඤ්ච ඛත්තියකඤ්ඤඤ්ච ලද්ධුං වට්ටතී”තිආදි වුත්තං।
bod:අයං පන තත්ථාගතනයෙන <b>අභිසෙකවිධානවිනිච්ඡයො –</b> අභිසෙකමඞ්ගලත්ථඤ්හි අලඞ්කතපටියත්තස්ස මණ්ඩපස්ස අන්තොකතස්ස උදුම්බරසාඛමණ්ඩපස්ස මජ්ඣෙ සුප්පතිට්ඨිතෙ උදුම්බරභද්දපීඨම්හි අභිසෙකාරහං අභිජච්චං ඛත්තියං නිසීදාපෙත්වා පඨමං තාව මඞ්ගලාභරණභූසිතා <pb V=2.69/> ජාතිසම්පන්නා ඛත්තියකඤ්ඤා ගඞ්ගොදකපුණ්ණං සුවණ්ණමයසාමුද්දිකදක්ඛිණාවට්ටසඞ්ඛං උභොහි හත්ථෙහි සක්කච්චං ගහෙත්වා සීසොපරි උස්සාපෙත්වා තෙන තස්ස මුද්ධනි අභිසෙකොදකං අභිසිඤ්චති, එවඤ්ච වදෙති “දෙව තං සබ්බෙපි ඛත්තියගණා අත්තානමාරක්ඛත්ථං ඉමිනා අභිසෙකෙන අභිසෙකිකං මහාරාජං කරොන්ති, ත්වං රාජධම්මෙසු ඨිතො ධම්මෙන සමෙන රජ්ජං කාරෙහි, එතෙසු ඛත්තියගණෙසු ත්වං පුත්තසිනෙහානුකම්පාය සහිතචිත්තො, හිතසමමෙත්තචිත්තො ච භව, රක්ඛාවරණගුත්තියා තෙසං රක්ඛිතො ච භවාහී”ති। තතො පුන පුරොහිතොපි පොරොහිච්චඨානානුරූපාලඞ්කාරෙහි අලඞ්කතපටියත්තො ගඞ්ගොදකපුණ්ණං රජතමයං සඞ්ඛං උභොහි හත්ථෙහි සක්කච්චං ගහෙත්වා තස්ස සීසොපරි උස්සාපෙත්වා තෙන තස්ස මුද්ධනි අභිසෙකොදකං අභිසිඤ්චති, එවඤ්ච වදෙති “දෙව තං සබ්බෙපි බ්රාහ්මණගණා <pb M=2.80/> අත්තානමාරක්ඛත්ථං ඉමිනා අභිසෙකෙන අභිසෙකිකං මහාරාජං කරොන්ති, ත්වං රාජධම්මෙසු ඨිතො ධම්මෙන සමෙන රජ්ජං කාරෙහි, එතෙසු බ්රාහ්මණගණෙසු ත්වං පුත්තසිනෙහානුකම්පාය සහිතචිත්තො, හිතසමමෙත්තචිත්තො ච භව, රක්ඛාවරණගුත්තියා තෙසං රක්ඛිතො ච භවාහී”ති। තතො පුන සෙට්ඨිපි සෙට්ඨිට්ඨානභූසනභූසිතො ගඞ්ගොදකපුණ්ණං රතනමයං සඞ්ඛං උභොහි හත්ථෙහි සක්කච්චං ගහෙත්වා තස්ස සීසොපරි උස්සාපෙත්වා තෙන තස්ස මුද්ධනි අභිසෙකොදකං අභිසිඤ්චති, එවඤ්ච වදෙති “දෙව තං සබ්බෙපි ගහපතිගණා අත්තානමාරක්ඛත්ථං ඉමිනා අභිසෙකෙන අභිසෙකිකං මහාරාජං කරොන්ති, ත්වං රාජධම්මෙසු ඨිතො ධම්මෙන සමෙන රජ්ජං කාරෙහි, එතෙසු ගහපතිගණෙසු ත්වං පුත්තසිනෙහානුකම්පාය සහිතචිත්තො, හිතසමමෙත්තචිත්තො ච භව, රක්ඛාවරණගුත්තියා තෙසං රක්ඛිතො ච භවාහී”ති। තෙ පන තස්ස එවං වදන්තා “සචෙ ත්වං අම්හාකං වචනානුරූපං රජ්ජං කරිස්සසි, ඉච්චෙතං කුසලං। නො චෙ කරිස්සසි, තව මුද්ධා සත්තධා ඵලතූ”ති එවං රඤ්ඤො අභිසපන්ති වියාති දට්ඨබ්බන්ති। <b>වඩ්ඪකීසූකරජාතකාදීහි</b> චායමත්ථො විභාවෙතබ්බො, අභිසෙකොපකරණානිපි <b>සමන්තපාසාදිකාදීසු</b> (පාරා॰ අට්ඨ॰ 1.තතියසඞ්ගීතිකථා) ගහෙතබ්බානීති।
bod:යස්මා නිහතපච්චාමිත්තො, තස්මා න සමනුපස්සතීති සම්බන්ධො। අනවජ්ජතා කුසලභාවෙනාති ආහ <b>“කුසලං සීලපදට්ඨානෙහී”</b>තිආදි। ඉදං වුත්තං හොති – කුසලසීලපදට්ඨානා අවිප්පටිසාරපාමොජ්ජපීතිපස්සද්ධිධම්මා, අවිප්පටිසාරාදිනිමිත්තඤ්ච උප්පන්නං චෙතසිකසුඛං පටිසංවෙදෙති, චෙතසිකසුඛසමුට්ඨානෙහි ච පණීතරූපෙහි ඵුට්ඨසරීරස්ස උප්පන්නං කායිකසුඛන්ති।
sub:ඉන්ද්රියසංවරකථාවණ්ණනා
bod:213:සාමඤ්ඤස්ස <pb V=2.70/> විසෙසාපෙක්ඛතාය ඉධාධිප්පෙතොපි විසෙසො තෙන අපරිච්චත්තො එව හොතීති ආහ <b>“චක්ඛුසද්දො කත්ථචි බුද්ධචක්ඛුම්හි වත්තතී”</b>තිආදි। විජ්ජමානමෙව හි අභිධෙය්යභාවෙන විසෙසත්ථං විසෙසන්තරනිවත්තනෙන විසෙසසද්දො විභාවෙති, න අවිජ්ජමානං। සෙසපදෙසුපි එසෙව නයො। අඤ්ඤෙහි අසාධාරණං බුද්ධානමෙව චක්ඛු දස්සනන්ති <pb M=2.81/> <b>බුද්ධචක්ඛු,</b> ආසයානුසයඤාණං, ඉන්ද්රියපරොපරියත්තඤාණඤ්ච। සමන්තතො සබ්බසො දස්සනට්ඨෙන චක්ඛූති <b>සමන්තචක්ඛු,</b> සබ්බඤ්ඤුතඤ්ඤාණං। <b>තථූපම</b>න්ති පබ්බතමුද්ධූපමං, ධම්මමයං පාසාදන්ති සම්බන්ධො। සුමෙධ සමන්තචක්ඛු ත්වං ජනතමවෙක්ඛස්සූති අත්ථො। <b>අරියමග්ගත්තයපඤ්ඤා</b>ති හෙට්ඨිමාරියමග්ගත්තයපඤ්ඤා। “ධම්මචක්ඛු නාම හෙට්ඨිමා තයො මග්ගා, තීණි ච ඵලානී”ති <b>සළායතනවග්ගට්ඨකථායං</b> (සං॰ නි॰ අට්ඨ॰ 3.4.418) වුත්තං, ඉධ පන මග්ගෙහෙව ඵලානි සඞ්ගහෙත්වා දස්සෙති। චතුසච්චසඞ්ඛාතෙ ධම්මෙ චක්ඛූති හි <b>ධම්මචක්ඛු।</b> පඤ්ඤායෙව දස්සනට්ඨෙන චක්ඛූති <b>පඤ්ඤාචක්ඛු,</b> පුබ්බෙනිවාසාසවක්ඛයඤාණං। <b>දිබ්බචක්ඛුම්හී</b>ති දුතියවිජ්ජාය। <b>ඉධා</b>ති “චක්ඛුනා රූපං දිස්වා”ති ඉමස්මිං පාඨෙ। <b>අය</b>න්ති චක්ඛුසද්දො। <b>“පසාදචක්ඛුවොහාරෙනා”</b>ති ඉමිනා ඉධ චක්ඛුසද්දො චක්ඛුපසාදෙයෙව නිප්පරියායතො වත්තති, පරියායතො පන නිස්සයවොහාරෙන නිස්සිතස්ස වත්තබ්බතො චක්ඛුවිඤ්ඤාණෙපි යථා “මඤ්චා උක්කුට්ඨිං කරොන්තී”ති දස්සෙති। ඉධාපි සසම්භාරකථා අවසිට්ඨාති කත්වා <b>සෙසපදෙසුපී</b>ති <b>පි</b>-සද්දග්ගහණං, “න නිමිත්තග්ගාහී”තිආදිපදෙසුපීති අත්ථො। විවිධං අසනං ඛෙදනං <b>බ්යාසෙකො,</b> කිලෙසො එව බ්යාසෙකො, තෙන විරහිතො තථා, විරහිතතා ච අසම්මිස්සතා, අසම්මිස්සභාවො ච සම්පයොගාභාවතො පරිසුද්ධතාති ආහ <b>“අසම්මිස්සං පරිසුද්ධ”</b>න්ති, කිලෙසදුක්ඛෙන අවොමිස්සං, තතො ච සුවිසුද්ධන්ති අත්ථො। සති ච සුවිසුද්ධෙ ඉන්ද්රියසංවරෙ නීවරණෙසු පධානභූතපාපධම්මවිගමෙන අධිචිත්තානුයොගො හත්ථගතො එව හොති, තස්මා අධිචිත්තසුඛමෙව “අබ්යාසෙකසුඛ”න්ති වුච්චතීති දස්සෙති <b>“අධිචිත්තසුඛ”</b>න්ති ඉමිනා।
sub:සතිසම්පජඤ්ඤකථාවණ්ණනා
bod:214:සමන්තතො පකාරෙහි, පකට්ඨං වා සවිසෙසං ජානාතීති <b>සම්පජානො,</b> තස්ස භාවො <b>සම්පජඤ්ඤං,</b> තථාපවත්තඤාණං, තස්ස විභජනං සම්පජඤ්ඤභාජනීයං, තස්මිං <b>සම්පජඤ්ඤභාජනීයම්හි।</b> <b>“ගමන”</b>න්ති ඉමිනා අභික්කමනං <b>අභික්කන්ත</b>න්ති භාවසාධනමාහ। තථා පටික්කමනං <b>පටික්කන්ත</b>න්ති වුත්තං <b>“නිවත්තන”</b>න්ති। ගමනඤ්චෙත්ථ නිවත්තෙත්වා, අනිවත්තෙත්වා ච ගමනං, නිවත්තනං පන <pb V=2.71/> නිවත්තිමත්තමෙව, අඤ්ඤමඤ්ඤමුපාදානකිරියාමත්තඤ්චෙතං ද්වයං। කථං ලබ්භතීති ආහ <b>“ගමනෙ”</b>තිආදි। <b>අභිහරන්තො</b>ති ගමනවසෙන කායං උපනෙන්තො। <b>පටිනිවත්තෙන්තො</b>ති <pb M=2.82/> තතො පුන නිවත්තෙන්තො। <b>අපනාමෙන්තො</b>ති අපක්කමනවසෙන පරිණාමෙන්තො। <b>ආසනස්සා</b>ති පීඨකාදිආසනස්ස। <b>පුරිමඅඞ්ගාභිමුඛො</b>ති අටනිකාදිපුරිමාවයවාභිමුඛො। <b>සංසරන්තො</b>ති සංසප්පන්තො। <b>පච්ඡිමඅඞ්ගපදෙස</b>න්ති අටනිකාදිපච්ඡිමායවප්පදෙසං। <b>පච්චාසංසරන්තො</b>ති පටිආසප්පන්තො। <b>“එසෙව නයො”</b>ති ඉමිනා නිපන්නස්සෙව අභිමුඛං සංසප්පනපටිආසප්පනානි දස්සෙති। ඨානනිසජ්ජාසයනෙසු හි යො ගමනවිධුරො කායස්ස පුරතො අභිහාරො, සො <b>අභික්කමො</b>। පච්ඡතො අපහාරො <b>පටික්කමො</b>ති ලක්ඛණං।
bod:සම්පජානනං <b>සම්පජානං,</b> තෙන අත්තනා කත්තබ්බකිච්චස්ස කරණසීලො <b>සම්පජානකාරී</b>ති ආහ <b>“සම්පජඤ්ඤෙන සබ්බකිච්චකාරී”</b>ති। <b>“සම්පජඤ්ඤමෙව වා කාරී”</b>ති ඉමිනා සම්පජානස්ස කරණසීලො <b>සම්පජානකාරී</b>ති දස්සෙති। <b>“සො හී”</b>තිආදි දුතියවිකප්පස්ස සමත්ථනං। <b>“සම්පජඤ්ඤ”</b>න්ති ච ඉමිනා <b>සම්පජාන</b>-සද්දස්ස සම්පජඤ්ඤපරියායතා වුත්තා। තථා හි <b>ආචරියානන්දත්ථෙරෙන</b> වුත්තං “සමන්තතො, සම්මා, සමං වා පජානනං සම්පජානං, තදෙව සම්පජඤ්ඤ”න්ති (විභ॰ මූලටී॰ 2.523) අයං අට්ඨකථාතො අපරො නයො – යථා අතික්කන්තාදීසු අසම්මොහං උප්පාදෙති, තථා සම්පජානස්ස කාරො කරණං සම්පජානකාරො, සො එතස්ස අත්ථීති <b>සම්පජානකාරී</b>ති।
bod:ධම්මතො වඩ්ඪිසඞ්ඛාතෙන අත්ථෙන සහ වත්තතීති <b>සාත්ථකං,</b> අභික්කන්තාදි, සාත්ථකස්ස සම්පජානනං <b>සාත්ථකසම්පජඤ්ඤං।</b> සප්පායස්ස අත්තනො පතිරූපස්ස සම්පජානනං <b>සප්පායසම්පජඤ්ඤං।</b> අභික්කමාදීසු භික්ඛාචාරගොචරෙ, අඤ්ඤත්ථ ච පවත්තෙසු අවිජහිතකම්මට්ඨානසඞ්ඛාතෙ ගොචරෙ සම්පජානනං <b>ගොචරසම්පජඤ්ඤං। </b> සාමඤ්ඤනිද්දෙසෙන, හි එකසෙසනයෙන වා ගොචරසද්දො තදත්ථද්වයෙපි පවත්තති। අතික්කමාදීසු අසම්මුය්හනසඞ්ඛාතං අසම්මොහමෙව සම්පජඤ්ඤං <b>අසම්මොහසම්පජඤ්ඤං। චිත්තවසෙනෙවා</b>ති චිත්තස්ස වසෙනෙව, චිත්තවසමනුගතෙනෙවාති අත්ථො। <b>පරිග්ගහෙත්වා</b>ති තුලයිත්වා තීරෙත්වා, පටිසඞ්ඛායාති අත්ථො। සඞ්ඝදස්සනෙනෙව උපොසථපවාරණාදිඅත්ථාය ගමනං සඞ්ගහිතං। <b>ආදි</b>සද්දෙන කසිණපරිකම්මාදීනං සඞ්ගහො। සඞ්ඛෙපතො වුත්තං තදත්ථමෙව විවරිතුං <b>“චෙතියං වා”</b>තිආදි වුත්තං। <b>අරහත්තං පාපුණාතී</b>ති උක්කට්ඨනිද්දෙසො එස। සමථවිපස්සනුප්පාදනම්පි හි භික්ඛුනො වඩ්ඪියෙව। <b>තත්ථා</b>ති අසුභාරම්මණෙ। <b>කෙචී</b>ති අභයගිරිවාසිනො। <b>ආමිසතො</b>ති <pb M=2.83/> චීවරාදිආමිසපච්චයතො। කස්මාති ආහ <b>“තං නිස්සායා”</b>තිආදි।
bod:<b>තස්මි</b>න්ති <pb V=2.72/> සාත්ථකසම්පජඤ්ඤවසෙන පරිග්ගහිතඅත්ථෙ। යස්මා පන ධම්මතො වඩ්ඪියෙව අත්ථො නාම, තස්මා යං “සාත්ථක”න්ති අධිප්පෙතං ගමනං, තං සබ්බම්පි සප්පායමෙවාති සියා අවිසෙසෙන කස්සචි ආසඞ්කාති තන්නිවත්තනත්ථං <b>“චෙතියදස්සනං තාවා”</b>තිආදි ආරද්ධං। <b>මහාපූජායා</b>ති මහතියා පූජාය, බහූනං පූජාදිවසෙති වුත්තං හොති। <b>චිත්තකම්මරූපකානී වියා</b>ති චිත්තකම්මකතපටිමායො විය, යන්තපයොගෙන වා නානප්පකාරවිචිත්තකිරියා පටිමායො විය। <b>තත්රා</b>ති තාසු පරිසාසු। <b>අස්සා</b>ති භික්ඛුනො। <b>අසමපෙක්ඛනං</b> නාම ගෙහස්සිතඅඤ්ඤාණුපෙක්ඛාවසෙන ආරම්මණස්ස අයොනිසො ගහණං। යං සන්ධාය වුත්තං “චක්ඛුනා රූපං දිස්වා උප්පජ්ජති උපෙක්ඛා බාලස්ස මූළ්හස්ස පුථුජ්ජනස්සා”තිආදි (ම॰ නි॰ 3.308) මාතුගාමසම්ඵස්සවසෙන <b>කායසංසග්ගාපත්ති।</b> හත්ථිආදිසම්මද්දෙන <b>ජීවිතන්තරායො।</b> විසභාගරූපදස්සනාදිනා <b>බ්රහ්මචරියන්තරායො।</b> “දසද්වාදසයොජනන්තරෙ පරිසා සන්නිපතන්තී”තිආදිනා <b>වුත්තප්පකාරෙනෙව। මහාපරිසපරිවාරාන</b>න්ති කදාචි ධම්මස්සවනාදිඅත්ථාය ඉත්ථිපුරිසසම්මිස්සපරිවාරෙ සන්ධාය වුත්තං।
bod:<b>තදත්ථදීපනත්ථ</b>න්ති අසුභදස්සනස්ස සාත්ථකභාවසඞ්ඛාතස්ස අත්ථස්ස දීපනත්ථං। <b>පබ්බජිතදිවසතො පට්ඨාය</b> පටිවචනදානවසෙන භික්ඛූනං අනුවත්තනකථා ආචිණ්ණා, තස්මා පටිවචනස්ස අදානවසෙන අනනුවත්තනකථා තස්ස දුතියා නාම හොතීති ආහ <b>“ද්වෙ කථා නාම න කථිතපුබ්බා”</b>ති। <b>ද්වෙ කථා</b>ති හි වචනකරණාකරණකථා। තත්ථ වචනකරණකථායෙව කථිතපුබ්බා, දුතියා න කථිතපුබ්බා। තස්මා සුබ්බචත්තා පටිවචනමදාසීති අත්ථො।
bod:<b>එව</b>න්ති ඉමිනා। “සචෙ පන චෙතියස්ස මහාපූජායා”තිආදිකං සබ්බම්පි වුත්තප්පකාරං පච්චාමසති, න “පුරිසස්ස මාතුගාමාසුභ”න්තිආදිකමෙව। පරිග්ගහිතං සාත්ථකං, සප්පායඤ්ච යෙන සො <b>පරිග්ගහිතසාත්ථකසප්පායො,</b> තස්ස, තෙන යථානුපුබ්බිකං සම්පජඤ්ඤපරිග්ගහණං දස්සෙති। වුච්චමානයොගකම්මස්ස පවත්තිට්ඨානතාය භාවනාය ආරම්මණං <b>කම්මට්ඨානං,</b> තදෙව භාවනාය <pb M=2.84/> විසයභාවතො <b>ගොචර</b>න්ති ආහ <b>“කම්මට්ඨානසඞ්ඛාතං ගොචර”</b>න්ති। <b>උග්ගහෙත්වා</b>ති යථා උග්ගහනිමිත්තං උප්පජ්ජති, එවං උග්ගහකොසල්ලස්ස සම්පාදනවසෙන උග්ගහණං කත්වා। <b>භික්ඛාචාරගොචරෙ</b>ති භික්ඛාචාරසඞ්ඛාතෙ ගොචරෙ, අනෙන කම්මට්ඨානෙ, භික්ඛාචාරෙ ච ගොචරසද්දොති දස්සෙති।
bod:<b>ඉධා</b>ති සාසනෙ। <b>හරතී</b>ති කම්මට්ඨානං පවත්තනවසෙන නෙති, යාව පිණ්ඩපාතපටික්කමා අනුයුඤ්ජතීති අත්ථො। <b>න පච්චාහරතී</b>ති ආහාරූපයොගතො යාව දිවාඨානුපසඞ්කමනා කම්මට්ඨානං න පටිනෙති। <b>තත්ථා</b>ති තෙසු චතූසු භික්ඛූසු। <b>ආවරණීයෙහී</b>ති නීවරණෙහි। <b>පගෙවා</b>ති පාතොයෙව <pb V=2.73/>। <b>සරීරපරිකම්ම</b>න්ති මුඛධොවනාදිසරීරපටිජග්ගනං। <b>ද්වෙ තයො පල්ලඞ්කෙ</b>ති ද්වෙ තයො නිසජ්ජාවාරෙ। ඌරුබද්ධාසනඤ්හෙත්ථ පල්ලඞ්කො। <b>උසුම</b>න්ති ද්වෙ තීණි උණ්හාපනානි සන්ධාය වුත්තං। <b>කම්මට්ඨානං අනුයුඤ්ජිත්වා</b>ති තදහෙ මූලභූතං කම්මට්ඨානං අනුයුඤ්ජිත්වා। <b>කම්මට්ඨානසීසෙනෙවා</b>ති කම්මට්ඨානමුඛෙනෙව, කම්මට්ඨානමවිජහන්තො එවාති වුත්තං හොති, තෙන “පතොපි අචෙතනො”තිආදිනා (දී॰ නි॰ අට්ඨ॰ 1.214; ම॰ නි॰ අට්ඨ॰ 1.209; සං॰ නි॰ අට්ඨ॰ 3.5.168; විභ॰ අට්ඨ॰ 523) වක්ඛමානං කම්මට්ඨානං, යථාපරිහරියමානං වා අවිජහිත්වාති දස්සෙති।
bod:<b>ගන්ත්වා</b>ති පාපුණිත්වා। බුද්ධානුස්සතිකම්මට්ඨානං චෙ, තදෙව නිපච්චකාරසාධනං। අඤ්ඤඤ්චෙ, අනිපච්චකාරකරණමිව හොතීති දස්සෙතුං <b>“සචෙ”</b>තිආදි වුත්තං। අතබ්බිසයෙන <b>තං ඨපෙත්වා।</b> <b>“මහන්තං චෙතියං චෙ”</b>තිආදිනා කම්මට්ඨානිකස්ස මූලකම්මට්ඨානමනසිකාරස්ස පපඤ්චාභාවදස්සනං। අඤ්ඤෙන පන තථාපි අඤ්ඤථාපි වන්දිතබ්බමෙව। <b>තථෙවා</b>ති තික්ඛත්තුමෙව। පරිභොගචෙතියතො සාරීරිකචෙතියං ගරුතරන්ති කත්වා <b>“චෙතියං වන්දිත්වා”</b>ති පුබ්බකාලකිරියාවසෙන වුත්තං। යථාහ අට්ඨකථායං “චෙතියං බාධයමානා බොධිසාඛා හරිතබ්බා”ති, (ම॰ නි॰ අට්ඨ॰ 4.128; අ॰ නි॰ අට්ඨ॰ 1.1.275; විභ॰ අට්ඨ॰ 809) අයං ආචරියස්ස මති, <b>“බොධියඞ්ගණං පත්තෙනාපී”</b>ති පන වචනතො යදි චෙතියඞ්ගණතො ගතෙ භික්ඛාචාරමග්ගෙ බොධියඞ්ගණං භවෙය්ය, සාපි වන්දිතබ්බාති මග්ගානුක්කමෙනෙව “චෙතියං වන්දිත්වා”ති පුබ්බකාලකිරියාවචනං, න තු ගරුකාතබ්බතානුක්කමෙන। එවඤ්හි සති බොධියඞ්ගණං පඨමං පත්තෙනාපි බොධිං වන්දිත්වා චෙතියං වන්දිතබ්බං, එකමෙව පත්තෙනාපි තදෙව වන්දිතබ්බං, තදුභයම්පි <pb M=2.85/> අප්පත්තෙන න වන්දිතබ්බන්ති අයමත්ථො සුවිඤ්ඤාතො හොති। භික්ඛාචාරගතමග්ගෙන හි පත්තට්ඨානෙ කත්තබ්බඅන්තරාවත්තදස්සනමෙතං, න පන ධුවවත්තදස්සනං। පුබ්බෙ හෙස කතවත්තොයෙව। තෙනාහ “පගෙව චෙතියඞ්ගණබොධියඞ්ගණවත්තං කත්වා”තිආදි। බුද්ධගුණානුස්සරණවසෙනෙව බොධිආදිපරිභොගචෙතියෙපි නිපච්චකරණං උපපන්නන්ති දස්සෙති <b>“බුද්ධස්ස භගවතො සම්මුඛා විය නිපච්චකාරං දස්සෙත්වා”</b>ති ඉමිනා। <b>පටිසාමිතට්ඨාන</b>න්ති සොපානමූලභාවසාමඤ්ඤෙන වුත්තං, බුද්ධාරම්මණපීතිවිසයභූතචෙතියඞ්ගණබොධියඞ්ගණතො බාහිරට්ඨානං පත්වාති වුත්තං හොති।
bod:<b>ගාමසමීපෙ</b>ති ගාමූපචාරෙ। තාව පඤ්හං වා පුච්ඡන්ති, ධම්මං වා සොතුකාමා හොන්තීති සම්බන්ධො। <b>ජනසඞ්ගහත්ථ</b>න්ති “මයි අකථෙන්තෙ එතෙසං කො කථෙස්සතී”ති ධම්මානුග්ගහෙන මහාජනස්ස සඞ්ගහණත්ථං। අට්ඨකථාචරියානං වචනං සමත්ථෙතුං <b>“ධම්මකථා හි කම්මට්ඨානවිනිමුත්තා නාම නත්ථී”</b>ති වුත්තං। <b>තස්මා</b>ති යස්මා <pb V=2.74/> “ධම්මකථා නාම කාතබ්බායෙවා”ති අට්ඨකථාචරියා වදන්ති, යස්මා වා ධම්මකථා කම්මට්ඨානවිනිමුත්තා නාම නත්ථි, තස්මා ධම්මකථං කථෙත්වාති සම්බන්ධො। <b>ආචරියානන්දත්ථෙරෙන</b> (විභ॰ මූලටී॰ 523) පන “තස්මා”ති එතස්ස “කථෙතබ්බායෙවාති වදන්තී”ති එතෙන සම්බන්ධො වුත්තො। <b>කම්මට්ඨානසීසෙනෙවා</b>ති අත්තනා පරිහරියමානං කම්මට්ඨානං අවිජහනවසෙන, තදනුගුණංයෙව ධම්මකථං කථෙත්වාති අත්ථො, දුතියපදෙපි එසෙව නයො। <b>අනුමොදනං කත්වා</b>ති එත්ථාපි “කම්මට්ඨානසීසෙනෙවා”ති අධිකාරො। <b>තත්ථා</b>ති ගාමතො නික්ඛමනට්ඨානෙයෙව।
bod:<b>“පොරාණකභික්ඛූ”</b>තිආදිනා පොරාණකාචිණ්ණදස්සනෙන යථාවුත්තමත්ථං දළ්හං කරොති। <b>සම්පත්තපරිච්ඡෙදෙනෙවා</b>ති “පරිචිතො අපරිචිතො”තිආදිවිභාගං අකත්වා සම්පත්තකොටියා එව, සමාගමමත්තෙනෙවාති අත්ථො। <b>ආනුභාවෙනා</b>ති අනුග්ගහබලෙන। <b>භයෙ</b>ති පරචක්කාදිභයෙ। <b>ඡාතකෙ</b>ති දුබ්භික්ඛෙ।
bod:“පච්ඡිමයාමෙපි නිසජ්ජාචඞ්කමෙහි වීතිනාමෙත්වා”තිආදිනා <b>වුත්තප්පකාරං। කරොන්තස්සා</b>ති කරමානස්සෙව, අනාදරෙ චෙතං සාමිවචනං। <b>කම්මජතෙජො</b>ති ගහණිං සන්ධායාහ। <b>පජ්ජලතී</b>ති උණ්හභාවං ජනෙති। තතොයෙව උපාදින්නකං ගණ්හාති, සෙදා මුච්චන්ති। <b>කම්මට්ඨානං වීථිං නාරොහති</b> <pb M=2.86/> ඛුදාපරිස්සමෙන කිලන්තකායස්ස සමාධානාභාවතො। <b>අනුපාදින්නං</b> ඔදනාදිවත්ථු। <b>උපාදින්නං</b> උදරපටලං। අන්තොකුච්ඡියඤ්හි ඔදනාදිවත්ථුස්මිං අසති කම්මජතෙජො උට්ඨහිත්වා උදරපටලං ගණ්හාති, “ඡාතොස්මි, ආහාරං මෙ දෙථා”ති වදාපෙති, භුත්තකාලෙ උදරපටලං මුඤ්චිත්වා වත්ථුං ගණ්හාති, අථ සත්තො එකග්ගො හොති, යතො “ඡායාරක්ඛසො විය කම්මජතෙජො”ති අට්ඨකථාසු වුත්තො। <b>සො පගෙවා</b>ති එත්ථ “තස්මා”ති සෙසො। <b>ගොරූපාන</b>න්ති ගුන්නං, ගොසමූහානං වා, වජතො ගොචරත්ථාය නික්ඛමනවෙලායමෙවාති අත්ථො। වුත්තවිපරීතනයෙන <b>උපාදින්නකං මුඤ්චිත්වා අනුපාදින්නකං ගණ්හාති। අන්තරාභත්තෙ</b>ති භත්තස්ස අන්තරෙ, යාව භත්තං න භුඤ්ජති, තාවාති අත්ථො। තෙනාහ <b>“කම්මට්ඨානසීසෙන ආහාරඤ්ච පරිභුඤ්ජිත්වා”</b>ති। <b>අවසෙසට්ඨානෙ</b>ති යාගුයා අග්ගහිතට්ඨානෙ। <b>තතො</b>ති භුඤ්ජනතො। <b>පොඞ්ඛානුපොඞ්ඛ</b>න්ති කම්මට්ඨානානුපට්ඨානස්ස අනවච්ඡෙදදස්සනමෙතං, උත්තරුත්තරින්ති අත්ථො, යථා පොඞ්ඛානුපොඞ්ඛං පවත්තාය සරපටිපාටියා අනවච්ඡෙදො, එවමෙතස්සාපි කම්මට්ඨානුපට්ඨානස්සාති වුත්තං හොති। <b>“එදිසා චා”</b>තිආදිනා තථා කම්මට්ඨානමනසිකාරස්සාපි සාත්ථකභාවං දස්සෙති। <b>ආසන</b>න්ති නිසජ්ජාසනං।
bod:<b>නික්ඛිත්තධුරො</b>ති භාවනානුයොගෙ අනුක්ඛිත්තධුරො අනාරද්ධවීරියො। වත්තපටිපත්තියා අපරිපූරණෙන <pb V=2.75/> සබ්බවත්තානි භින්දිත්වා। <b>පඤ්චවිධචෙතොඛීලවිනිබන්ධචිත්තො</b>ති පඤ්චවිධෙන චෙතොඛීලෙන, විනිබන්ධෙන ච සම්පයුත්තචිත්තො। වුත්තඤ්හි <b>මජ්ඣිමාගමෙ චෙතොඛීලසුත්තෙ –</b>
ind:“කතමස්ස පඤ්ච චෙතොඛීලා අප්පහීනා හොන්ති? ඉධ භික්ඛවෙ භික්ඛු සත්ථරි කඞ්ඛති, ධම්මෙ කඞ්ඛති, සඞ්ඝෙ කඞ්ඛති, සික්ඛාය කඞ්ඛති, සබ්රහ්මචාරීසු කුපිතො හොතී”ති, (ම॰ නි॰ 1.185)
ind:“කතමස්ස පඤ්ච චෙතසො විනිබන්ධා අසමුච්ඡින්නා හොන්ති? ඉධ භික්ඛවෙ භික්ඛු කාමෙ අවීතරාගො හොති, කායෙ අවීතරාගො හොති, රූපෙ අවීතරාගො හොති, යාවදත්ථං උදරාවදෙහකං භුඤ්ජිත්වා සෙය්යසුඛං පස්සසුඛං මිද්ධසුඛං අනුයුත්තො විහරති, අඤ්ඤතරං දෙවනිකායං පණිධාය බ්රහ්මචරියං චරතී”ති (ම॰ නි॰ 1.186)। ච –
uni:විත්ථාරො <pb M=2.87/>। ආචරියෙන (දී॰ නි॰ ටී॰ 1.215) පන පඤ්චවිධචෙතොවිනිබන්ධචිත්තභාවොයෙව පදෙකදෙසමුල්ලිඞ්ගෙත්වා දස්සිතො। චිත්තස්ස කචවරඛාණුකභාවො හි චෙතොඛීලො, චිත්තං බන්ධිත්වා මුට්ඨියං විය කත්වා ගණ්හනභාවො චෙතසො විනිබන්ධො। පඨමො චෙත්ථ විචිකිච්ඡාදොසවසෙන, දුතියො ලොභවසෙනාති අයමෙතෙසං විසෙසො। <b>චරිත්වා</b>ති විචරිත්වා। කම්මට්ඨානවිරහවසෙන <b>තුච්ඡො।</b>
bod:භාවනාසහිතමෙව භික්ඛාය ගතං, පච්චාගතඤ්ච යස්සාති <b>ගතපච්චාගතිකං,</b> තදෙව වත්තං, තස්ස වසෙන। <b>අත්තකාමා</b>ති අත්තනො හිතසුඛමිච්ඡන්තා, ධම්මච්ඡන්දවන්තොති අත්ථො। ධම්මො හි හිතං, සුඛඤ්ච තන්නිමිත්තකන්ති। අථ වා විඤ්ඤූනං අත්තතො නිබ්බිසෙසත්තා, අත්තභාවපරියාපන්නත්තා ච ධම්මො අත්තා නාම, තං කාමෙන්ති ඉච්ඡන්තීති <b>අත්තකාමා।</b> අධුනා පන <b>අත්ථකාමා</b>ති හිතවාචකෙන අත්ථසද්දෙන පාඨො දිස්සති, ධම්මසඤ්ඤුත්තං හිතමිච්ඡන්තා, හිතභූතං වා ධම්මමිච්ඡන්තාති තස්සත්ථො। <b>ඉණට්ටා</b>ති ඉණෙන පීළිතා। තථා සෙසපදද්වයෙපි। <b>එත්ථා</b>ති සාසනෙ।
bod:<b>උසභං</b> නාම වීසති යට්ඨියො, <b>ගාවුතං</b> නාම අසීති උසභා। <b>තාය සඤ්ඤායා</b>ති තාදිසාය පාසාණසඤ්ඤාය, කම්මට්ඨානමනසිකාරෙන “එත්තකං ඨානමාගතා”ති ජානන්තා ගච්ඡන්තීති අධිප්පායො। <b>න</b>න්ති කිලෙසං। කම්මට්ඨානවිප්පයුත්තචිත්තෙන පාදුද්ධාරණමකත්ථුකාමතො තිට්ඨති, පච්ඡාගතො පන ඨිතිමනතික්කමිතුකාමතො। <b>සො</b>ති උප්පන්නකිලෙසො භික්ඛු। <b>අය</b>න්ති පච්ඡාගතො <pb V=2.76/>। <b>එත</b>න්ති පරස්ස ජානනං। <b>තත්ථෙවා</b>ති පතිට්ඨිතට්ඨානෙයෙව। <b>සොයෙව නයො</b>ති “අයං භික්ඛූ”තිආදිකා යො පතිට්ඨානෙ වුත්තො, සො එව නිසජ්ජායපි නයො। පච්ඡතො ආගච්ඡන්තානං ඡින්නභත්තභාවභයෙනාපි යොනිසොමනසිකාරං පරිබ්රූහෙතීති ඉදම්පි පරස්ස ජානනෙනෙව සඞ්ගහිතන්ති දට්ඨබ්බං। <b>පුරිමපාදෙයෙවා</b>ති පඨමං කම්මට්ඨානවිප්පයුත්තචිත්තෙන උද්ධරිතපාදවළඤ්ජෙයෙව। <b>එතී</b>ති ගච්ඡති। <b>“ආලින්දකවාසී මහාඵුස්සදෙවත්ථෙරො වියා”</b>තිආදිනා අට්ඨානෙයෙවෙතං කථිතං। “ක්වායං එවං පටිපන්නපුබ්බො”ති ආසඞ්කං නිවත්තෙති।
bod:<b>මද්දන්තා</b>ති ධඤ්ඤකරණට්ඨානෙ සාලිසීසාදීනි මද්දන්තා। <b>අස්සා</b>ති ථෙරස්ස, උභයාපෙක්ඛවචනමෙතං। අස්ස අරහත්තප්පත්තදිවසෙ චඞ්කමනකොටියන්ති ච <pb M=2.88/>। අධිගමප්පිච්ඡතාය වික්ඛෙපං කත්වා, නිබන්ධිත්වා ච පටිජානිත්වායෙව <b>ආරොචෙසි।</b>
bod:<b>පඨමං තාවා</b>ති පදසොභනත්ථං පරියායවචනං। <b>මහාපධාන</b>න්ති භගවතො දුක්කරචරියං, අම්හාකං අත්ථාය ලොකනාථෙන ඡබ්බස්සානි කතං දුක්කරචරියං “එවාහං යථාබලං පූජෙස්සාමී”ති අත්ථො। පටිපත්තිපූජායෙව හි පසත්ථතරා සත්ථුපූජා, න තථා ආමිසපූජා। <b>ඨානචඞ්කමමෙවා</b>ති අධිට්ඨාතබ්බඉරියාපථවසෙන වුත්තං, න භොජනකාලාදීසු අවස්සං කත්තබ්බනිසජ්ජාය පටික්ඛෙපවසෙන। <b>එව</b>සද්දෙන හි ඉතරාය නිසජ්ජාය, සයනස්ස ච නිවත්තනං කරොති। <b>විප්පයුත්තෙන උද්ධටෙ පටිනිවත්තෙන්තො</b>ති සම්පයුත්තෙන උද්ධරිතපාදෙයෙව පුන ඨපනං සන්ධායාහ। <b>“ගාමසමීපං ගන්ත්වා”</b>ති වත්වා තදත්ථං විවරති <b>“ගාවී නූ”</b>තිආදිනා। <b>කච්ඡකන්තරතො</b>ති උපකච්ඡන්තරතො, උපකච්ඡෙ ලග්ගිතකමණ්ඩලුතොති වුත්තං හොති। <b>උදකගණ්ඩූස</b>න්ති උදකාවගණ්ඩකාරකං। කතිනං තිථීනං පූරණී <b>කතිමී,</b> “පඤ්චමී නු ඛො පක්ඛස්ස, අට්ඨමී”තිආදිනා දිවසං වා පුච්ඡිතොති අත්ථො। අනාරොචනස්ස අකත්තබ්බත්තා <b>ආරොචෙති।</b> තථා හි වුත්තං “අනුජානාමි භික්ඛවෙ සබ්බෙහෙව පක්ඛගණනං උග්ගහෙතු”න්තිආදි (මහාව॰ 156)।
bod:“උදකං ගිලිත්වා ආරොචෙතී”ති <b>වුත්තනයෙන।</b> <b>තත්ථා</b>ති ගාමද්වාරෙ। <b>නිට්ඨුභන</b>න්ති උදකනිට්ඨුභනට්ඨානං। <b>තෙසූ</b>ති මනුස්සෙසු। ඤාණචක්ඛුසම්පන්නත්තා <b>චක්ඛුමා।</b> <b>ඊදිසො</b>ති සුසම්මට්ඨචෙතියඞ්ගණාදිකො। <b>විසුද්ධිපවාරණ</b>න්ති ඛීණාසවභාවෙන පවාරණං।
bod:වීථිං ඔතරිත්වා ඉතො චිතො ච අනොලොකෙත්වා පඨමමෙව වීථියො සල්ලක්ඛෙතබ්බාති ආහ <b>“වීථියො සල්ලක්ඛෙත්වා”</b>ති। යං සන්ධාය වුත්තං “පාසාදිකෙන අභික්කන්තෙන පටික්කන්තෙනා”තිආදි <pb V=2.77/> (පාරා॰ 432)। තං ගමනං දස්සෙතුං <b>“තත්ථ චා”</b>තිආදිමාහ। <b>“න හි ජවෙන පිණ්ඩපාතියධුතඞ්ගං නාම කිඤ්චි අත්ථී”</b>ති ඉමිනා ජවෙන ගමනෙ ලොලුප්පචාරිතා විය අසාරුප්පතං දස්සෙති। <b>උදකසකට</b>න්ති උදකසාරසකටං। තඤ්හි විසමභූමිභාගප්පත්තං නිච්චලමෙව කාතුං වට්ටති। <b>තදනුරූප</b>න්ති භික්ඛාදානානුරූපං। <b>“ආහාරෙ පටිකූලසඤ්ඤං උපට්ඨපෙත්වා”</b>තිආදීසු යං වත්තබ්බං, තං පරතො ආගමිස්සති। රථස්ස අක්ඛානං තෙලෙන අබ්භඤ්ජනං, වණස්ස ලෙපනං, පුත්තමංසස්ස ඛාදනඤ්ච තිධා උපමා යස්ස ආහරණස්සාති තථා। <b>අට්ඨඞ්ගසමන්නාගත</b>න්ති “යාවදෙව <pb M=2.89/> ඉමස්ස කායස්ස ඨිතියා, යාපනායා”තිආදිනා (ම॰ නි॰ 1.23; 2.24, 387; සං॰ නි॰ 4.120; අ॰ නි॰ 6.58; 5.9; විභ॰ 518; මහානි॰ 206) වුත්තෙහි අට්ඨහි අඞ්ගෙහි සමන්නාගතං කත්වා। <b>“නෙව දවායා”</b>තිආදි පන පටික්ඛෙපමත්තදස්සනං। <b>භත්තකිලමථ</b>න්ති භත්තවසෙන උප්පන්නකිලමථං। <b>පුරෙභත්තා</b>දි දිවාවසෙන වුත්තං। <b>පුරිමයාමා</b>දි රත්තිවසෙන।
bod:ගතපච්චාගතෙසු කම්මට්ඨානස්ස හරණං වත්තන්ති අත්ථං දස්සෙන්තො <b>“හරණපච්චාහරණසඞ්ඛාත”</b>න්ති ආහ। <b>“යදි උපනිස්සයසම්පන්නො හොතී”</b>ති ඉදං “දෙවපුත්තො හුත්වා”තිආදීසුපි සබ්බත්ථ සම්බජ්ඣිතබ්බං। තත්ථ පච්චෙකබොධියා උපනිස්සයසම්පදා කප්පානං ද්වෙ අසඞ්ඛ්යෙය්යානි, සතසහස්සඤ්ච තජ්ජා පුඤ්ඤඤාණසම්භාරසම්භරණං, සාවකබොධියා අග්ගසාවකානං එකමසඞ්ඛ්යෙය්යං, කප්පසතසහස්සඤ්ච, මහාසාවකානං (ථෙරගා॰ අට්ඨ॰ 2.වඞ්ගීසත්ථෙරගාථාවණ්ණනා විත්ථාරො) කප්පසතසහස්සමෙව, ඉතරෙසං පන අතීතාසු ජාතීසු විවට්ටුපනිස්සයවසෙන කාලනියමමන්තරෙන නිබ්බත්තිතං නිබ්බෙධභාගියකුසලං। <b>“සෙය්යථාපී”</b>තිආදිනා තස්මිං තස්මිං ඨානන්තරෙ එතදග්ගට්ඨපිතානං ථෙරානං සක්ඛිදස්සනං। තත්ථ <b>ථෙරො බාහියො දාරුචීරියො</b>ති බාහියවිසයෙ සඤ්ජාතසංවඩ්ඪතාය බාහියො, දාරුචීරපරිහරණතො දාරුචීරියොති ච සමඤ්ඤිතො ථෙරො। සො හායස්මා –
ind:“තස්මා තිහ තෙ බාහිය එවං සික්ඛිතබ්බං ‘දිට්ඨෙ දිට්ඨමත්තං භවිස්සති, සුතෙ, මුතෙ, විඤ්ඤාතෙ විඤ්ඤාතමත්තං භවිස්සතී’ති, එවඤ්හි තෙ බාහිය සික්ඛිතබ්බං। යතො ඛො තෙ බාහිය දිට්ඨෙ දිට්ඨමත්තං භවිස්සති, සුතෙ, මුතෙ, විඤ්ඤාතෙ විඤ්ඤාතමත්තං භවිස්සති, තතො ත්වං බාහිය න තෙන। යතො ත්වං බාහිය න තෙන, තතො බාහිය න තත්ථ। යතො ත්වං බාහිය න තත්ථ, තතො ත්වං බාහිය නෙවිධ න හුරං න උභයමන්තරෙන, එසෙවන්තො දුක්ඛස්සා’ති” (උදා॰ 10)।
bod:එත්තකාය <pb V=2.78/> දෙසනාය අරහත්තං සච්ඡාකාසි। එවං සාරිපුත්තත්ථෙරාදීනම්පි මහාපඤ්ඤතාදිදීපනානි සුත්තපදානි විත්ථාරතො වත්තබ්බානි। විසෙසතො පන අඞ්ගුත්තරාගමෙ එතදග්ගසුත්තපදානි (අ॰ නි॰ 1.188) <b>සිඛාපත්ත</b>න්ති කොටිප්පත්තං නිට්ඨානප්පත්තං සබ්බථා පරිපුණ්ණතො।
bod:<b>ත</b>න්ති <pb M=2.90/> අසම්මුය්හනං। <b>එව</b>න්ති ඉදානි වුච්චමානාකාරෙන වෙදිතබ්බං। “අත්තා අභික්කමතී”ති ඉමිනා දිට්ඨිගාහවසෙන, <b>“අහං අභික්කමාමී”</b>ති ඉමිනා මානගාහවසෙන, තදුභයස්ස පන විනා තණ්හාය අප්පවත්තනතො තණ්හාගාහවසෙනාති තීහිපි මඤ්ඤනාහි අන්ධබාලපුථුජ්ජනස්ස අභික්කමෙ සම්මුය්හනං දස්සෙති। <b>“තථා අසම්මුය්හන්තො”</b>ති වත්වා තදෙව අසම්මුය්හනං යෙන ඝනවිනිබ්භොගෙන හොති, තං දස්සෙන්තො <b>“අභික්කමාමී”</b>තිආදිමාහ। <b>චිත්තසමුට්ඨානවායොධාතූ</b>ති තෙනෙව අභික්කමනචිත්තෙන සමුට්ඨානා, තංචිත්තසමුට්ඨානිකා වා වායොධාතු। <b>විඤ්ඤත්ති</b>න්ති කායවිඤ්ඤත්තිං। <b>ජනයමානා උප්පජ්ජති</b> තස්සා විකාරභාවතො। <b>ඉතී</b>ති තස්මා උප්පජ්ජනතො। <b>චිත්තකිරියවායොධාතුවිප්ඵාරවසෙනා</b>ති කිරියමයචිත්තසමුට්ඨානවායොධාතුයා විචලනාකාරසඞ්ඛාතකායවිඤ්ඤත්තිවසෙන। <b>තස්සා</b>ති අට්ඨිසඞ්ඝාටස්ස। <b>අභික්කමතො</b>ති අභික්කමන්තස්ස। <b>ඔමත්තා</b>ති අවමත්තා ලාමකප්පමාණා। වායොධාතුතෙජොධාතුවසෙන <b>ඉතරා ද්වෙ</b> ධාතුයො।
bod:ඉදං වුත්තං හොති – යස්මා චෙත්ථ වායොධාතුයා අනුගතා තෙජොධාතු උද්ධරණස්ස පච්චයො। උද්ධරණගතිකා හි තෙජොධාතු, තෙන තස්සා උද්ධරණෙ වායොධාතුයා අනුගතභාවො හොති, තස්මා ඉමාසං ද්වින්නමෙත්ථ සාමත්ථියතො අධිමත්තතා, තථා අභාවතො පන ඉතරාසං ඔමත්තතාති। යස්මා පන තෙජොධාතුයා අනුගතා වායොධාතු අතිහරණවීතිහරණානං පච්චයො। කිරියගතිකාය හි වායොධාතුයා අතිහරණවීතිහරණෙසු සාතිසයො බ්යාපාරො, තෙන තස්සා තත්ථ තෙජොධාතුයා අනුගතභාවො හොති, තස්මා ඉමාසං ද්වින්නමෙත්ථ සාමත්ථියතො අධිමත්තතා, ඉතරාසඤ්ච තදභාවතො ඔමත්තතාති දස්සෙති <b>“තථා අතිහරණවීතිහරණෙසූ”</b>ති ඉමිනා। සතිපි චෙත්ථ අනුගමකානුගන්තබ්බතාවිසෙසෙ තෙජොධාතුවායොධාතුභාවමත්තං සන්ධාය තථාසද්දග්ගහණං කතං। පඨමෙ හි නයෙ තෙජොධාතුයා අනුගමකතා, වායොධාතුයා අනුගන්තබ්බතා, දුතියෙ පන වායොධාතුයා අනුගමකතා, තෙජොධාතුයා අනුගන්තබ්බතාති। තත්ථ අක්කන්තට්ඨානතො පාදස්ස උක්ඛිපනං <b>උද්ධරණං,</b> ඨිතට්ඨානං අතික්කමිත්වා පුරතො හරණං <b>අතිහරණං।</b> ඛාණුආදිපරිහරණත්ථං, පතිට්ඨිතපාදඝට්ටනාපරිහරණත්ථං වා පස්සෙන හරණං <pb M=2.91/> <b>වීතිහරණං,</b> යාව පතිට්ඨිතපාදො, තාව හරණං <b>අතිහරණං,</b> තතො පරං හරණං <b>වීතිහරණ</b>න්ති වා අයමෙතෙසං විසෙසො।
bod:යස්මා <pb V=2.79/> පථවීධාතුයා අනුගතා ආපොධාතු වොස්සජ්ජනෙ පච්චයො। ගරුතරසභාවා හි ආපොධාතු, තෙන තස්සා වොස්සජ්ජනෙ පථවීධාතුයා අනුගතභාවො හොති, තස්මා තාසං ද්වින්නමෙත්ථ සාමත්ථියතො අධිමත්තතා, ඉතරාසඤ්ච තදභාවතො ඔමත්තතාති දස්සෙන්තො ආහ <b>“වොස්සජ්ජනෙ…පෙ॰… බලවතියො”</b>ති। යස්මා පන ආපොධාතුයා අනුගතා පථවීධාතු සන්නික්ඛෙපනස්ස පච්චයො। පතිට්ඨාභාවෙ විය පතිට්ඨාපනෙපි තස්සා සාතිසයකිච්චත්තා ආපොධාතුයා තස්සා අනුගතභාවො හොති, තථා ඝට්ටනකිරියාය පථවීධාතුයා වසෙන සන්නිරුජ්ඣනස්ස සිජ්ඣනතො තස්සා සන්නිරුජ්ඣනෙපි ආපොධාතුයා අනුගතභාවො හොති, තස්මා වුත්තං <b>“තථා සන්නික්ඛෙපනසන්නිරුජ්ඣනෙසූ”</b>ති।
bod:අනුගමකානුගන්තබ්බතාවිසෙසෙපි සති පථවීධාතුආපොධාතුභාවමත්තං සන්ධාය තථාසද්දග්ගහණං කතං। පඨමෙ හි නයෙ පථවීධාතුයා අනුගමකතා, ආපොධාතුයා අනුගන්තබ්බතා, දුතියෙ පන ආපොධාතුයා අනුගමකතා, පථවීධාතුයා අනුගන්තබ්බතාති। <b>වොස්සජ්ජන</b>ඤ්චෙත්ථ පාදස්ස ඔනාමනවසෙන වොස්සග්ගො, තතො පරං භූමිආදීසු පතිට්ඨාපනං <b>සන්නික්ඛෙපනං,</b> පතිට්ඨාපෙත්වා නිම්මද්දනවසෙන ගමනස්ස සන්නිරොධො <b>සන්නිරුජ්ඣනං।</b>
bod:<b>තත්ථා</b>ති තස්මිං අතික්කමනෙ, තෙසු වා යථාවුත්තෙසු උද්ධරණාතිහරණවීතිහරණවොස්සජ්ජනසන්නික්ඛෙපනසන්නිරුජ්ඣනසඞ්ඛාතෙසු ඡසු කොට්ඨාසෙසු। <b>උද්ධරණෙ</b>ති උද්ධරණක්ඛණෙ। <b>රූපාරූපධම්මා</b>ති උද්ධරණාකාරෙන පවත්තා රූපධම්මා, තංසමුට්ඨාපකා ච අරූපධම්මා। <b>අතිහරණං න පාපුණන්ති</b> ඛණමත්තාවට්ඨානතො। සබ්බත්ථ එස නයො। <b>තත්ථ තත්ථෙවා</b>ති යත්ථ යත්ථ උද්ධරණාදිකෙ උප්පන්නා, තත්ථ තත්ථෙව। න හි ධම්මානං දෙසන්තරසඞ්කමනං අත්ථි ලහුපරිවත්තනතො। <b>පබ්බං පබ්බ</b>න්ති පරිච්ඡෙදං පරිච්ඡෙදං। <b>සන්ධි සන්ධී</b>ති ගණ්ඨි ගණ්ඨි। <b>ඔධි ඔධී</b>ති භාගං භාගං। සබ්බඤ්චෙතං උද්ධරණාදිකොට්ඨාසෙ සන්ධාය සභාගසන්තතිවසෙන වුත්තන්ති වෙදිතබ්බං। ඉතරො එව හි රූපධම්මානම්පි පවත්තික්ඛණො ගමනයොගගමනස්සාදානං දෙවපුත්තානං හෙට්ඨුපරියෙන පටිමුඛං ධාවන්තානං සිරසි, පාදෙ ච බන්ධඛුරධාරාසමාගමතොපි සීඝතරො, යථා තිලානං භිජ්ජයමානානං පටපටායනෙන <pb M=2.92/> භෙදො ලක්ඛීයති, එවං සඞ්ඛතධම්මානං උප්පාදෙනාති දස්සනත්ථං <b>“පටපටායන්තා”</b>ති වුත්තං, උප්පාදවසෙන පටපට-සද්දං අකරොන්තාපි කරොන්තා වියාති අත්ථො। තිලභෙදලක්ඛණං පටපටායනං විය හි සඞ්ඛතභෙදලක්ඛණං උප්පාදො උප්පන්නානමෙකන්තතො භින්නත්තා। <b>තත්ථා</b>ති අභික්කමනෙ। <b>කො එකො අභික්කමති</b> නාභික්කමතියෙව। <b>කස්ස වා එකස්ස අභික්කමනං</b> සියා, න සියා එව। කස්මා? <b>පරමත්ථතො හි…පෙ॰… ධාතූනං සයනං,</b> තස්මාති අත්ථො। අන්ධබාලපුථුජ්ජනසම්මූළ්හස්ස අත්තනො අභික්කමනනිවත්තනඤ්හෙතං වචනං। අථ වා <pb V=2.80/> <b>“කො එකො…පෙ॰… අභික්කමන”</b>න්ති චොදනාය “පරමත්ථතො හී”තිආදිනා සොධනා වුත්තා।
bod:<b>තස්මිං තස්මිං කොට්ඨාසෙ</b>ති යථාවුත්තෙ ඡබ්බිධෙපි කොට්ඨාසෙ ගමනාදිකස්ස අපච්චාමට්ඨත්තා। “සද්ධිං රූපෙන උප්පජ්ජතෙ, නිරුජ්ඣතී”ති ච සිලොකපදෙන සහ සම්බන්ධො। තත්ථ පඨමපදසම්බන්ධෙ <b>රූපෙනා</b>ති යෙන කෙනචි සහුප්පජ්ජනකෙන රූපෙන। දුතියපදසම්බන්ධෙ පන <b>“රූපෙනා”</b>ති ඉදං යං තතො නිරුජ්ඣමානචිත්තතො උපරි සත්තරසමචිත්තස්ස උප්පාදක්ඛණෙ උප්පන්නං, තදෙව තස්ස නිරුජ්ඣමානචිත්තස්ස නිරොධෙන සද්ධිං නිරුජ්ඣනකං සත්තරසචිත්තක්ඛණායුකං රූපං සන්ධාය වුත්තං, අඤ්ඤථා රූපාරූපධම්මා සමානායුකා සියුං। යදි ච සියුං, අථ “රූපං ගරුපරිණාමං දන්ධනිරොධ”න්තිආදි (විභ॰ අට්ඨ॰ පකිණ්ණකකථා) අට්ඨකථාවචනෙහි, “නාහං භික්ඛවෙ අඤ්ඤං එකධම්මම්පි සමනුපස්සාමි, යං එවං ලහුපරිවත්තං, යථයිදං චිත්ත”න්ති (අ॰ නි॰ 1.38) එවමාදිපාළිවචනෙහි ච විරොධො සියා। චිත්තචෙතසිකා හි සාරම්මණසභාවා යථාබලං අත්තනො ආරම්මණපච්චයභූතමත්ථං විභාවෙන්තො එව උප්පජ්ජන්ති, තස්මා තෙසං තංසභාවනිප්ඵත්තිඅනන්තරං නිරොධො, රූපධම්මා පන අනාරම්මණා පකාසෙතබ්බා, එවං තෙසං පකාසෙතබ්බභාවනිප්ඵත්ති සොළසහි චිත්තෙහි හොති, තස්මා එකචිත්තක්ඛණාතීතෙන සහ සත්තරසචිත්තක්ඛණායුකතා රූපධම්මානමිච්ඡිතාති। ලහුපරිවත්තනවිඤ්ඤාණවිසෙසස්ස සඞ්ගතිමත්තපච්චයතාය තිණ්ණං ඛන්ධානං, විසයසඞ්ගතිමත්තතාය ච විඤ්ඤාණස්ස ලහුපරිවත්තිතා, දන්ධමහාභූතපච්චයතාය රූපස්ස ගරුපරිවත්තිතා। යථාභූතං නානාධාතුඤාණං ඛො පන තථාගතස්සෙව, තෙන ච පුරෙජාතපච්චයො රූපධම්මොව වුත්තො, පච්ඡාජාතපච්චයො ච තථෙවාති රූපාරූපධම්මානං සමානක්ඛණතා න යුජ්ජතෙව, තස්මා වුත්තනයෙනෙවෙත්ථ අත්ථො වෙදිතබ්බොති <b>ආචරියෙන</b> (දී॰ නි॰ ටී॰ 1.214) වුත්තං <pb M=2.93/>, තදෙතං චිත්තානුපරිවත්තියා විඤ්ඤත්තියා එකනිරොධභාවස්ස සුවිඤ්ඤෙය්යත්තා එවං වුත්තං। තතො සවිඤ්ඤත්තිකෙන පුරෙතරං සත්තරසමචිත්තස්ස උප්පාදක්ඛණෙ උප්පන්නෙන <b>රූපෙන</b> සද්ධිං <b>අඤ්ඤං චිත්තං නිරුජ්ඣතී</b>ති අත්ථො වෙදිතබ්බො। අඤ්ඤං චිත්තං නිරුජ්ඣති, අඤ්ඤං උප්පජ්ජතෙ චිත්තන්ති යොජෙතබ්බං। අඤ්ඤො හි සද්දක්කමො, අඤ්ඤො අත්ථක්කමොති। යඤ්හි පුරිමුප්පන්නං චිත්තං, තං නිරුජ්ඣන්තං අඤ්ඤස්ස පච්ඡා උප්පජ්ජමානස්ස අනන්තරාදිපච්චයභාවෙනෙව නිරුජ්ඣති, තථා ලද්ධපච්චයමෙව අඤ්ඤම්පි උප්පජ්ජතෙ චිත්තං, අවත්ථාවිසෙසතො චෙත්ථ අඤ්ඤථා। යදි එවං තෙසමුභින්නං අන්තරො ලබ්භෙය්යාති චොදනං “නො”ති අපනෙතුමාහ <b>“අවීචි මනුසම්බන්ධො”</b>ති, යථා වීචි අන්තරො න ලබ්භති, තදෙවෙදන්ති අවිසෙසං විදූ මඤ්ඤන්ති, එවං අනු අනු සම්බන්ධො චිත්තසන්තානො, රූපසන්තානො ච <b>නදීසොතොව</b> නදියං <pb V=2.81/> උදකප්පවාහො විය <b>වත්තතී</b>ති අත්ථො। <b>අවීචී</b>ති හි නිරන්තරතාවසෙන භාවනපුංසකවචනං।
bod:අභිමුඛං ලොකිතං <b>ආලොකිත</b>න්ති ආහ <b>“පුරතොපෙක්ඛන”</b>න්ති। යංදිසාභිමුඛො ගච්ඡති, තිට්ඨති, නිසීදති, සයති වා, තදභිමුඛං පෙක්ඛනන්ති වුත්තං හොති। යස්මා ච තාදිසමාලොකිතං නාම හොති, තස්මා තදනුගතදිසාලොකනං විලොකිතන්ති ආහ <b>“අනුදිසාපෙක්ඛන”</b>න්ති, අභිමුඛදිසානුරූපගතෙසු වාමදක්ඛිණපස්සෙසු විවිධා පෙක්ඛනන්ති වුත්තං හොති। හෙට්ඨාඋපරිපච්ඡාපෙක්ඛනඤ්හි <b>“ඔලොකිතඋල්ලොකිතාපලොකිතානී”</b>ති ගහිතානි। <b>සාරුප්පවසෙනා</b>ති සමණපතිරූපවසෙන, ඉමිනාව අසාරුප්පවසෙන ඉතරෙසමග්ගහණන්ති සිජ්ඣති। සම්මජ්ජනපරිභණ්ඩාදිකරණෙ ඔලොකිතස්ස, උල්ලොකහරණාදීසු උල්ලොකිතස්ස, පච්ඡතො ආගච්ඡන්තපරිස්සයපරිවජ්ජනාදීසු අපලොකිතස්ස ච සියා සම්භවොති ආහ <b>“ඉමිනා වා”</b>තිආදි, එතෙන උපලක්ඛණමත්තඤ්චෙතන්ති දස්සෙති।
bod:<b>කායසක්ඛි</b>න්ති කායෙන සච්ඡිකතං පච්චක්ඛකාරිනං, සාධකන්ති අත්ථො। සො හි ආයස්මා විපස්සනාකාලෙ “යමෙවාහං ඉන්ද්රියෙසු අගුත්තද්වාරතං නිස්සාය සාසනෙ අනභිරතිආදිවිප්පකාරං පත්තො, තමෙව සුට්ඨු නිග්ගහෙස්සාමී”ති උස්සාහජාතො බලවහිරොත්තප්පො, තත්ථ ච කතාධිකාරත්තා ඉන්ද්රියසංවරෙ උක්කංසපාරමිප්පත්තො, තෙනෙව නං සත්ථා “එතදග්ගං භික්ඛවෙ මම සාවකානං භික්ඛූනං ඉන්ද්රියෙසු ගුත්තද්වාරානං, යදිදං නන්දො”ති (අ॰ නි॰ 1.230) එතදග්ගෙ ඨපෙසි। <b>නන්දස්සා</b>ති කත්තුත්ථෙ සාමිවචනං। <b>ඉතී</b>ති ඉමිනා ආලොකනෙන।
bod:<b>සාත්ථකතා</b> <pb M=2.94/> <b>ච සප්පායතා ච වෙදිතබ්බා</b> ආලොකිතවිලොකිතස්සාති අජ්ඣාහරිත්වා සම්බන්ධො। <b>තස්මා</b>ති කම්මට්ඨානාවිජහනස්සෙව ආලොකිතවිලොකිතෙ। ගොචරසම්පජඤ්ඤභාවතො <b>එත්ථා</b>ති ආලොකිතවිලොකිතෙ। <b>අත්තනො කම්මට්ඨානවසෙනෙවා</b>ති ඛන්ධාදිකම්මට්ඨානවසෙනෙව ආලොකනවිලොකනං කාතබ්බං, න අඤ්ඤො උපායො ගවෙසිතබ්බොති අධිප්පායො। <b>කම්මට්ඨානසීසෙනෙවා</b>ති වක්ඛමානකම්මට්ඨානමුඛෙනෙව। යස්මා පන ආලොකිතාදි නාම ධම්මමත්තස්සෙව පවත්තිවිසෙසො, තස්මා තස්ස යාථාවතො ජානනං අසම්මොහසම්පජඤ්ඤන්ති දස්සෙතුං <b>“අබ්භන්තරෙ”</b>තිආදි වුත්තං। <b>ආලොකෙතා</b>ති ආලොකෙන්තො। තථා <b>විලොකෙතා। විඤ්ඤත්ති</b>න්ති කායවිඤ්ඤත්තිං। <b>ඉතී</b>ති තස්මා උප්පජ්ජනතො। <b>චිත්තකිරියවායොධාතුවිප්ඵාරවසෙනා</b>ති කිරියමයචිත්තසමුට්ඨානාය වායොධාතුයා විචලනාකාරසඞ්ඛාතකායවිඤ්ඤත්තිවසෙන। <b>අක්ඛිදල</b>න්ති අක්ඛිපටලං। <b>අධො සීදතී</b>ති ඔසීදන්තං විය හෙට්ඨා ගච්ඡති। <b>උද්ධං ලඞ්ඝෙතී</b>ති ලඞ්ඝෙන්තං විය උපරි <pb V=2.82/> ගච්ඡති। <b>යන්තකෙනා</b>ති අක්ඛිදලෙසු යොජිතරජ්ජුයො ගහෙත්වා පරිබ්භමනකචක්කෙන। <b>තතො</b>ති තථා අක්ඛිදලානමොසීදනුල්ලඞ්ඝනතො। මනොද්වාරිකජවනස්ස මූලකාරණපරිජානනං <b>මූලපරිඤ්ඤා।</b> ආගන්තුකස්ස අබ්භාගතස්ස, තාවකාලිකස්ස ච තඞ්ඛණමත්තපවත්තකස්ස භාවො <b>ආගන්තුකතාවකාලිකභාවො,</b> තෙසං වසෙන।
bod:<b>තත්ථා</b>ති තෙසු ගාථාය දස්සිතෙසු සත්තසු චිත්තෙසු। <b>අඞ්ගකිච්චං සාධයමාන</b>න්ති පධානභූතඅඞ්ගකිච්චං නිප්ඵාදෙන්තං, සරීරං හුත්වාති වුත්තං හොති। භවඞ්ගඤ්හි පටිසන්ධිසදිසත්තා පධානමඞ්ගං, පධානඤ්ච “සරීර”න්ති වුච්චති, අවිච්ඡෙදප්පවත්තිහෙතුභාවෙන වා කාරණකිච්චං සාධයමානන්ති අත්ථො। <b>තං ආවට්ටෙත්වා</b>ති භවඞ්ගසාමඤ්ඤවසෙන වුත්තං, පවත්තාකාරවිසෙසවසෙන පන අතීතාදිනා තිබ්බිධං, තත්ථ ච භවඞ්ගුපච්ඡෙදස්සෙව ආවට්ටනං। <b>තන්නිරොධා</b>ති තස්ස නිරුජ්ඣනතො, අනන්තරපච්චයවසෙන හෙතුවචනං। <b>“පඨමජවනෙපි…පෙ॰… සත්තමජවනෙපී”</b>ති ඉදං පඤ්චද්වාරිකවීථියං “අයං ඉත්ථී, අයං පුරිසො”ති රජ්ජනදුස්සනමුය්හනානමභාවං සන්ධාය වුත්තං। තත්ථ හි ආවජ්ජනවොට්ඨබ්බනානං පුරෙතරං පවත්තායොනිසොමනසිකාරවසෙන අයොනිසො ආවජ්ජනවොට්ඨබ්බනාකාරෙන පවත්තනතො ඉට්ඨෙ ඉත්ථිරූපාදිම්හි ලොභසහගතමත්තං ජවනං උප්පජ්ජති, අනිට්ඨෙ ච දොසසහගතමත්තං, න පනෙකන්තරජ්ජනදුස්සනාදි, මනොද්වාරෙ <pb M=2.95/> එව එකන්තරජ්ජනදුස්සනාදි හොති, තස්ස පන මනොද්වාරිකස්ස රජ්ජනදුස්සනාදිනො පඤ්චද්වාරිකජවනං මූලං, යථාවුත්තං වා සබ්බම්පි භවඞ්ගාදි, එවං මනොද්වාරිකජවනස්ස මූලකාරණවසෙන මූලපරිඤ්ඤා වුත්තා, ආගන්තුකතාවකාලිකතා පන පඤ්චද්වාරික ජවනස්සෙව අපුබ්බභාවවසෙන, ඉත්තරතාවසෙන ච। <b>යුද්ධමණ්ඩලෙ</b>ති සඞ්ගාමප්පදෙසෙ। <b>හෙට්ඨුපරියවසෙනා</b>ති හෙට්ඨා ච උපරි ච පරිවත්තමානවසෙන, අපරාපරං භවඞ්ගුප්පත්තිවසෙනාති අත්ථො। තථා භවඞ්ගුප්පාදවසෙන හි තෙසං භිජ්ජිත්වා පතනං, ඉමිනා පන හෙට්ඨිමස්ස, උපරිමස්ස ච භවඞ්ගස්ස අපරාපරුප්පත්තිවසෙන පඤ්චද්වාරිකජවනතො විසදිසස්ස මනොද්වාරිකජවනස්ස උප්පාදං දස්සෙති තස්ස වසෙනෙව රජ්ජනාදිපවත්තනතො। තෙනෙවාහ <b>“රජ්ජනාදිවසෙන ආලොකිතවිලොකිතං හොතී”</b>ති।
bod:<b>ආපාථ</b>න්ති ගොචරභාවං। <b>සකකිච්චනිප්ඵාදනවසෙනා</b>ති ආවජ්ජනාදිකිච්චනිප්ඵාදනවසෙන। <b>ත</b>න්ති ජවනං। චක්ඛුද්වාරෙ රූපස්ස ආපාථගමනෙන ආවජ්ජනාදීනං පවත්තනතො පවත්තිකාරණවසෙනෙව <b>“ගෙහභූතෙ”</b>ති වුත්තං, න නිස්සයවසෙන। <b>ආගන්තුකපුරිසො වියා</b>ති අබ්භාගතපුරිසො විය। දුවිධා හි ආගන්තුකා අතිථිඅබ්භාගතවසෙන। තත්ථ කතපරිචයො <b>“අතිථී”</b>ති වුච්චති, අකතපරිචයො <b>“අබ්භාගතො”</b>ති, අයමෙවිධාධිප්පෙතො। තෙනාහ <b>“යථා පරගෙහෙ”</b>තිආදි <pb V=2.83/>। <b>තස්සා</b>ති ජවනස්ස රජ්ජනදුස්සනමුය්හනං අයුත්තන්ති සම්බන්ධො। <b>ආසිනෙසූ</b>ති නිසින්නෙසු। <b>ආණාකරණ</b>න්ති අත්තනො වසකරණං।
bod:<b>සද්ධිං සම්පයුත්තධම්මෙහි</b> ඵස්සාදීහි। <b>තත්ථ තත්ථෙව</b> සකකිච්චනිප්ඵාදනට්ඨානෙ <b>භිජ්ජන්ති। ඉතී</b>ති තස්මා ආවජ්ජනාදිවොට්ඨබ්බනපරියොසානානං භිජ්ජනතො। <b>ඉත්තරානී</b>ති අචිරට්ඨිතිකානි। <b>තත්ථා</b>ති තස්මිං වචනෙ අයං උපමාති අත්ථො। උදයබ්බයපරිච්ඡින්නො තාව තත්තකො කාලො එතෙසන්ති <b>තාවකාලිකානි,</b> තස්ස භාවො, තංවසෙන।
bod:<b>එත</b>න්ති අසම්මොහසම්පජඤ්ඤං। <b>එත්ථා</b>ති එතස්මිං යථාවුත්තධම්මසමුදායෙ। <b>දස්සනං</b> චක්ඛුවිඤ්ඤාණං, තස්ස වසෙනෙව ආලොකනවිලොකනපඤ්ඤායනතො ආවජ්ජනාදීනමග්ගහණං।
bod:<b>සමවායෙ</b>ති සාමග්ගියං। <b>තත්ථා</b>ති පඤ්චක්ඛන්ධවසෙන ආලොකනවිලොකන පඤ්ඤායමානෙ। නිමිත්තත්ථෙ චෙතං භුම්මං, තබ්බිනිමුත්තකො <b>කො එකො</b> <pb M=2.96/> <b>ආලොකෙති</b> න ත්වෙව ආලොකෙති। <b>කො</b> ච එකො <b>විලොකෙති</b> නත්වෙව විලොකෙතීති අත්ථො।
bod:<b>“තථා”</b>තිආදි ආයතනවසෙන, ධාතුවසෙන ච දස්සනං। චක්ඛුරූපානි යථාරහං දස්සනස්ස නිස්සයාරම්මණපච්චයො, තථා ආවජ්ජනා අනන්තරාදිපච්චයො, ආලොකො උපනිස්සයපච්චයොති දස්සනස්ස සුත්තන්තනයෙන පරියායතො පච්චයතා වුත්තා। <b>සහජාතපච්චයො</b>පි දස්සනස්සෙව, නිදස්සනමත්තඤ්චෙතං අඤ්ඤමඤ්ඤසම්පයුත්තඅත්ථිඅවිගතාදිපච්චයානම්පි ලබ්භනතො, “සහජාතාදිපච්චයා”තිපි අධුනා පාඨො දිස්සති। <b>“එව”</b>න්තිආදි නිගමනං।
bod:ඉදානි යථාපාඨං සමිඤ්ජනපසාරණෙසු සම්පජානං විභාවෙන්තො <b>“සමිඤ්ජිතෙ පසාරිතෙ”</b>තිආදිමාහ। තත්ථ <b>පබ්බාන</b>න්ති පබ්බභූතානං। තංසමිඤ්ජනපසාරණෙනෙව හි සබ්බෙසං හත්ථපාදානං සමිඤ්ජනපසාරණං හොති, පබ්බමෙතෙසන්ති වා <b>පබ්බා</b> යථා “සද්ධො”ති, පබ්බවන්තානන්ති අත්ථො। <b>චිත්තවසෙනෙවා</b>ති චිත්තරුචියා එව, චිත්තසාමත්ථියා වා। යං යං චිත්තං උප්පජ්ජති සාත්ථෙපි අනත්ථෙපි සමිඤ්ජිතුං, පසාරිතුං වා, තංතංචිත්තානුගතෙනෙව සමිඤ්ජනපසාරණමකත්වාති වුත්තං හොති। <b>තත්ථා</b>ති සමිඤ්ජනපසාරණෙසු අත්ථානත්ථපරිග්ගණ්හනං වෙදිතබ්බන්ති සම්බන්ධො। <b>ඛණෙ ඛණෙ</b>ති තථා ඨිතක්ඛණස්ස බ්යාපනිච්ඡාවචනං। <b>වෙදනා</b>ති සන්ථම්භනාදීහි රුජ්ජනා। <b>“වෙදනා උප්පජ්ජතී”</b>තිආදිනා පරම්පරපයොජනං දස්සෙති। තථා <b>“තා වෙදනා</b> <pb V=2.84/> <b>නුප්පජ්ජන්තී”</b>තිආදිනාපි। පුරිමං පුරිමඤ්හි පච්ඡිමස්ස පච්ඡිමස්ස කාරණවචනං। <b>කාලෙ</b>ති සමිඤ්ජිතුං, පසාරිතුං වා යුත්තකාලෙ। <b>ඵාති</b>න්ති වුද්ධිං। ඣානාදි පන <b>විසෙසො।</b>
bod:<b>තත්රායං නයො</b>ති සප්පායාසප්පායඅපරිග්ගණ්හනෙ වත්ථුසන්දස්සනසංඞ්ඛාතො නයො। තදපරිග්ගහණෙ ආදීනවදස්සනෙනෙව පරිග්ගහණෙපි ආනිසංසො විභාවිතොති තෙසමිධ උදාහරණං වෙදිතබ්බං। <b>මහාචෙතියඞ්ගණෙ</b>ති දුට්ඨගාමණිරඤ්ඤා කතස්ස හෙමමාලීනාමකස්ස මහාචෙතියස්ස අඞ්ගණෙ। වුත්තඤ්හි –
gax:“දීපප්පසාදකො ථෙරො, රාජිනො අය්යකස්ස මෙ।
gae:එවං කිරාහ නත්තා තෙ, දුට්ඨගාමණි භූපති॥
gax:මහාපුඤ්ඤො <pb M=2.97/> මහාථූපං, සොණ්ණමාලිං මනොරමං।
gae:වීසං හත්ථසතං උච්චං, කාරෙස්සති අනාගතෙ”ති॥
bod:භූමිප්පදෙසො චෙත්ථ <b>අඞ්ගණං</b> “උදඞ්ගණෙ තත්ථ පපං අවින්දු”න්තිආදිසු (ජා॰ 1.1.2) විය, තස්මා උපචාරභූතෙ සුසඞ්ඛතෙ භූමිප්පදෙසෙති අත්ථො। <b>තෙනෙව කාරණෙන ගිහී ජාතො</b>ති කායසංසග්ගසමාපජ්ජනහෙතුනා උක්කණ්ඨිතො හුත්වා හීනායාවත්තො। <b>ඣායී</b>ති ඣායනං ඩය්හනමාපජ්ජි। මහාචෙතියඞ්ගණෙපි චීවරකුටිං කත්වා තත්ථ සජ්ඣායං ගණ්හන්තීති වුත්තං <b>“චීවරකුටිදණ්ඩකෙ”</b>ති, චීවරකුටියා චීවරඡදනත්ථාය කතදණ්ඩකෙති අත්ථො। <b>“මණිසප්පො</b> නාම සීහළදීපෙ විජ්ජමානා එකා සප්පජාතීති වදන්තී”ති ආචරියානන්දත්ථෙරෙන, (විභ॰ මූලටී॰ 242) <b>ආචරියධම්මපාලත්ථෙරෙන</b> (දී॰ නි॰ ටී॰ 1.214) ච වුත්තං। “කෙචි, අපරෙ, අඤ්ඤෙ”ති වා අවත්වා “වදන්ති”ච්චෙව වචනඤ්ච සාරතො ගහෙතබ්බතාවිඤ්ඤාපනත්ථං අඤ්ඤථා ගහෙතබ්බස්ස අවචනතො, තස්මා න නීලසප්පාදි ඉධ “මණිසප්පො”ති වෙදිතබ්බො।
bod:<b>මහාථෙරවත්ථුනා</b>ති එවංනාමකස්ස ථෙරස්ස වත්ථුනා। <b>අන්තෙවාසිකෙහී</b>ති තත්ථ නිසින්නෙසු බහූසු අන්තෙවාසිකෙසු එකෙන අන්තෙවාසිකෙන। තෙනාහ <b>“තං අන්තෙවාසිකා පුච්ඡිංසූ”</b>ති। <b>කම්මට්ඨාන</b>න්ති “අබ්භන්තරෙ අත්තා නාමා”තිආදිනා (දී॰ නි॰ අට්ඨ॰ 1.214) වක්ඛමානප්පකාරං ධාතුකම්මට්ඨානං। පකරණතොපි හි අත්ථො විඤ්ඤායතීති। තත්ථ ඨිතානං පුච්ඡන්තානං සඞ්ගහණවසෙන “තුම්හෙහී”ති පුන පුථුවචනකරණං। එවං රූපං සභාවො යස්සාති <b>එවරූපො</b> නිග්ගහිතලොපවසෙන තෙන <pb V=2.85/>, කම්මට්ඨානමනසිකාරසභාවෙනාති අත්ථො। <b>එවමෙත්ථාපී</b>ති <b>අපි</b>-සද්දෙන හෙට්ඨා වුත්තං ආලොකිතවිලොකිතපක්ඛමපෙක්ඛනං කරොති। අයං නයො උපරිපි।
bod:<b>සුත්තාකඩ්ඪනවසෙනා</b>ති යන්තෙ යොජිතසුත්තානං ආවිඤ්ඡනවසෙන। <b>දාරුයන්තස්සා</b>ති දාරුනා කතයන්තරූපස්ස। තං තං කිරියං යාති පාපුණාති, හත්ථපාදාදීහි වා තං තං ආකාරං කුරුමානං යාති ගච්ඡතීති <b>යන්තං,</b> නටකාදිපඤ්චාලිකාරූපං, දාරුනා කතං යන්තං තථා, නිදස්සනමත්තඤ්චෙතං। තථා හි නං පොත්ථෙන වත්ථෙන අලඞ්කරියත්තා <b>පොත්ථලිකා,</b> පඤ්ච අඞ්ගානි යස්සා සජීවස්සෙවාති <b>පඤ්චාලිකා</b>ති ච වොහරන්ති। <b>හත්ථපාදලළන</b>න්ති හත්ථපාදානං කම්පනං, හත්ථපාදෙහි වා ලීළාකරණං।
bod:<b>සඞ්ඝාටිපත්තචීවරධාරණෙ</b>ති <pb M=2.98/> එත්ථ සඞ්ඝාටිචීවරානං සමානධාරණතාය එකතොදස්සනං ගන්ථගරුතාපනයනත්ථං, අන්තරවාසකස්ස <b>නිවාසනවසෙන,</b> සෙසානං <b>පාරුපනවසෙනා</b>ති යථාරහමත්ථො। <b>තත්ථා</b>ති සඞ්ඝාටිචීවරධාරණපත්තධාරණෙසු। <b>වුත්තප්පකාරො</b>ති පච්චවෙක්ඛණවිධිනා සුත්තෙ වුත්තප්පභෙදො।
bod:<b>උණ්හපකතිකස්සා</b>ති උණ්හාලුකස්ස පරිළාහබහුලකායස්ස। <b>සීතාලුකස්සා</b>ති සීතබහුලකායස්ස। <b>ඝන</b>න්ති අප්පිතං। <b>දුපට්ට</b>න්ති නිදස්සනමත්තං। “උතුද්ධටානං දුස්සානං චතුග්ගුණං සඞ්ඝාටිං, දිගුණං උත්තරාසඞ්ගං, දිගුණං අන්තරවාසකං, පංසුකූලෙ යාවදත්ථ”න්ති (මහාව॰ 348) හි වුත්තං। <b>විපරීත</b>න්ති තදුභයතො විපරීතං, තෙසං තිණ්ණම්පි <b>අසප්පායං</b>। කස්මාති ආහ <b>“අග්ගළාදිදානෙනා”</b>තිආදි। උද්ධරිත්වා අල්ලීයාපනඛණ්ඩං <b>අග්ගළං। ආදි</b>සද්දෙන තුන්නකම්මාදීනි සඞ්ගණ්හාති। <b>තථා</b>-සද්දො අනුකඩ්ඪනත්ථො, අසප්පායමෙවාති। පට්ටුණ්ණදෙසෙ පාණකෙහි සඤ්ජාතවත්ථං <b>පට්ටුණ්ණං।</b> වාකවිසෙසමයං සෙතවණ්ණං <b>දුකූලං। ආදි</b>සද්දෙන කොසෙය්යකම්බලාදිකං සානුලොමං කප්පියචීවරං සඞ්ගණ්හාති। කස්මාති වුත්තං <b>“තාදිසඤ්හී”</b>තිආදි। <b>අරඤ්ඤෙ එකකස්ස නිවාසන්තරායකර</b>න්ති බ්රහ්මචරියන්තරායෙකදෙසමාහ। චොරාදිසාධාරණතො ච තථා වුත්තං। නිප්පරියායෙන තං අසප්පායන්ති සම්බන්ධො। අනෙනෙව යථාවුත්තමසප්පායං අනෙකන්තං තථාරූපපච්චයෙන කස්සචි කදාචි සප්පායසම්භවතො। ඉදං පන ද්වයං එකන්තමෙව අසප්පායං කස්සචි කදාචිපි සප්පායාභාවතොති දස්සෙති। මිච්ඡා ආජීවන්ති එතෙනාති <b>මිච්ඡාජීවො,</b> අනෙසනවසෙන පච්චයපරියෙසනපයොගො। නිමිත්තකම්මාදීහි පවත්තො මිච්ඡාජීවො තථා, එතෙන එකවීසතිවිධං අනෙසනපයොගමාහ। වුත්තඤ්හි <b>සුත්තනිපාතට්ඨකථායං ඛුද්දකපාඨට්ඨකථායඤ්ච මෙත්තසුත්තවණ්ණනායං</b> –
ind:“යො ඉමස්මිං සාසනෙ පබ්බජිත්වා අත්තානං න සම්මා පයොජෙති, ඛණ්ඩසීලො හොති <pb V=2.86/>, එකවීසතිවිධං අනෙසනං නිස්සාය ජීවිකං කප්පෙති। සෙය්යථිදං? වෙළුදානං, පත්තදානං, පුප්ඵ, ඵල, දන්තකට්ඨ, මුඛොදක, සිනාන, චුණ්ණ, මත්තිකාදානං, චාටුකම්යතං, මුග්ගසූප්යතං, පාරිභටුතං, ජඞ්ඝපෙසනිකං, වෙජ්ජකම්මං, දූතකම්මං, පහිණගමනං, පිණ්ඩපටිපිණ්ඩං, දානානුප්පදානං, වත්ථුවිජ්ජං, නක්ඛත්තවිජ්ජං, අඞ්ගවිජ්ජ”න්ති।
bod:අභිධම්මටීකාකාරෙන පන <pb M=2.99/> <b>ආචරියානන්දත්ථෙරෙන</b> එවං වුත්තං –
ind:“එකවීසති අනෙසනා නාම වෙජ්ජකම්මං කරොති, දූතකම්මං කරොති, පහිණකම්මං කරොති, ගණ්ඩං ඵාලෙති, අරුමක්ඛනං දෙති, උද්ධංවිරෙචනං දෙති, අධොවිරෙචනං දෙති, නත්ථුතෙලං පචති, වණතෙලං පචති, වෙළුදානං දෙති, පත්ත, පුප්ඵ, ඵල, සිනාන, දන්තකට්ඨ, මුඛොදක, චුණ්ණ, මත්තිකාදානං දෙති, චාටුකම්මං කරොති, මුග්ගසූපියං, පාරිභටුං, ජඞ්ඝපෙසනිකං ද්වාවීසතිමං දූතකම්මෙන සදිසං, තස්මා එකවීසතී”ති (ධ॰ ස॰ මූලටී॰ 150-51)।
bod:අට්ඨකථාවචනඤ්චෙත්ථ <b>බ්රහ්මජාලාදිසුත්තන්ත</b>නයෙන වුත්තං, ටීකාවචනං පන <b>ඛුද්දකවත්ථුවිභඞ්ගා</b>දිඅභිධම්මනයෙන, අතො චෙත්ථ කෙසඤ්චි විසමතාති වදන්ති, වීමංසිත්වා ගහෙතබ්බං। අපිච <b>“නිමිත්තකම්මාදී”</b>ති ඉමිනා නිමිත්තොභාසපරිකථායො වුත්තා। <b>“මිච්ඡාජීවො”</b>ති පන යථාවුත්තපයොගො, තස්මා නිමිත්තකම්මඤ්ච මිච්ඡාජීවො ච, තබ්බසෙන <b>උප්පන්නං අසප්පායං</b> සීලවිනාසනෙන අනත්ථාවහත්තාති අත්ථො। සමාහාරද්වන්දෙපි හි කත්ථචි පුල්ලිඞ්ගපයොගො දිස්සති යථා “චිත්තුප්පාදො”ති। අතිරුචියෙ රාගාදයො, අතිඅරුචියෙ ච දොසාදයොති ආහ <b>“අකුසලා ධම්මා අභිවඩ්ඪන්තී”</b>ති। තන්ති තදුභයං। <b>කම්මට්ඨානාවිජහනවසෙනා</b>ති වක්ඛමානකම්මට්ඨානස්ස අවිජහනවසෙන।
bod:<b>“අබ්භන්තරෙ අත්තා නාමා”</b>තිආදිනා සඞ්ඛෙපතො අසම්මොහසම්පජඤ්ඤං දස්සෙත්වා <b>“තත්ථ චීවරම්පි අචෙතන”</b>න්තිආදිනා චීවරස්ස විය <b>“කායොපි අචෙතනො”</b>ති කායස්ස අත්තසුඤ්ඤතාවිභාවනෙන තමත්ථං පරිදීපෙන්තො <b>“තස්මා නෙව සුන්දරං චීවරං ලභිත්වා”</b>තිආදිනා වුත්තස්ස ඉතරීතරසන්තොසස්ස කාරණං විභාවෙතීති දට්ඨබ්බං। එවඤ්හි සම්බන්ධො වත්තබ්බො – අසම්මොහසම්පජඤ්ඤං දස්සෙන්තො <b>“අබ්භන්තරෙ”</b>තිආදිමාහ। අත්තසුඤ්ඤතාවිභාවනෙන පන තදත්ථං පරිදීපිතුං වුත්තං <b>“තත්ථ චීවර”</b>න්තිආදි। ඉදානි අත්තසුඤ්ඤතාවිභාවනස්ස පයොජනභූතං ඉතරීතරසන්තොසසඞ්ඛාතං ලද්ධගුණං පකාසෙන්තො ආහ <b>“තස්මා නෙව සුන්දර”</b>න්තිආදීති।
bod:තත්ථ <pb M=2.100/> <pb V=2.87/> <b>අබ්භන්තරෙ</b>ති අත්තනො සන්තානෙ। <b>තත්ථා</b>ති තස්මිං චීවරපාරුපනෙ। තෙසු වා පාරුපකත්තපාරුපිතබ්බචීවරෙසු। <b>කායොපී</b>ති අත්තපඤ්ඤත්තිමත්තො කායොපි। “තස්මා”ති අජ්ඣාහරිතබ්බං, අචෙතනත්තාති අත්ථො। <b>අහ</b>න්ති කම්මභූතො කායො। <b>ධාතුයො</b>ති චීවරසඞ්ඛාතො බාහිරා ධාතුයො। <b>ධාතුසමූහ</b>න්ති කායසඞ්ඛාතං අජ්ඣත්තිකං ධාතුසමූහං। පොත්ථකරූපපටිච්ඡාදනෙ ධාතුයො ධාතුසමූහං පටිච්ඡාදෙන්ති වියාති සම්බන්ධො। පුසනං ස්නෙහසෙචනං, පූරණං වා <b>පොත්ථං,</b> ලෙපනඛනනකිරියා, තෙන කතන්ති <b>පොත්ථකං,</b> තමෙව රූපං තථා, ඛනනකම්මනිබ්බත්තං දාරුමත්තිකාදිරූපමිධාධිප්පෙතං। <b>තස්මා</b>ති අචෙතනත්තා, අත්තසුඤ්ඤභාවතො වා।
bod:නාගානං නිවාසො වම්මිකො <b>නාගවම්මිකො।</b> චිත්තීකරණට්ඨානභූතො රුක්ඛො <b>චෙතියරුක්ඛො।</b> කෙහිචි සක්කතස්සාපි කෙහිචි අසක්කතස්ස කායස්ස උපමානභාවෙන යොග්යත්තා තෙසමිධ කථනං। <b>තෙහී</b>ති මාලාගන්ධගූථමුත්තාදීහි। අත්තසුඤ්ඤතාය නාගවම්මිකචෙතියරුක්ඛාදීහි විය කායසඞ්ඛාතෙන අත්තනා සොමනස්සං වා දොමනස්සං වා න කාතබ්බන්ති වුත්තං හොති।
bod:“ලභිස්සාමි වා, නො වා”ති පච්චවෙක්ඛණපුබ්බකෙන “ලභිස්සාමී”ති අත්ථසම්පස්සනෙනෙව ගහෙතබ්බං। එවඤ්හි සාත්ථකසම්පජඤ්ඤං භවතීති ආහ <b>“සහසාව අග්ගහෙත්වා”</b>තිආදි।
bod:<b>ගරුපත්තො</b>ති අතිභාරභූතො පත්තො। චත්තාරො වා පඤ්ච වා ගණ්ඨිකා <b>චතුපඤ්චගණ්ඨිකා</b> යථා “ද්වත්තිපත්තා (පාචි॰ 232), ඡප්පඤ්චවාචා”ති (පාචි॰ 61) අඤ්ඤපදභූතස්ස හි වා-සද්දස්සෙව අත්ථො ඉධ පධානො චතුගණ්ඨිකාහතො වා පඤ්චගණ්ඨිකාහතො වා පත්තො දුබ්බිසොධනීයොති විකප්පනවසෙන අත්ථස්ස ගය්හමානත්තා। ආහතා චතුපඤ්චගණ්ඨිකා යස්සාති <b>චතුපඤ්චගණ්ඨිකාහතො</b> යථා “අග්යාහිතො”ති, චතුපඤ්චගණ්ඨිකාහි වා ආහතො තථා, දුබ්බිසොධනීයභාවස්ස හෙතුගබ්භවචනඤ්චෙතං। කාමඤ්ච<b>ඌනපඤ්චබන්ධනසික්ඛාපදෙ</b> (පාරා॰ 612) පඤ්චගණ්ඨිකාහතොපි පත්තො පරිභුඤ්ජිතබ්බභාවෙන වුත්තො, දුබ්බිසොධනීයතාමත්තෙන පන පලිබොධකරණතො ඉධ අසප්පායොති දට්ඨබ්බං। <b>දුද්ධොතපත්තො</b>ති අගණ්ඨිකාහතම්පි පකතියාව දුබ්බිසොධනීයපත්තං සන්ධායාහ। <b>“තං ධොවන්තස්සෙවා”</b>තිආදි තදුභයස්සාපි <pb M=2.101/> අසප්පායභාවෙ කාරණං। <b>“මණිවණ්ණපත්තො පන ලොභනීයො”</b>ති ඉමිනා කිඤ්චාපි සො විනයපරියායෙන කප්පියො, සුත්තන්තපරියායෙන පන අන්තරායකරණතො අසප්පායොති දස්සෙති। “පත්තං භමං ආරොපෙත්වා මජ්ජිත්වා පචන්ති ‘මණිවණ්ණං කරිස්සාමා’ති, න වට්ටතී”ති (පාරා॰ අට්ඨ॰ 1.පාළිමුත්තකවිනිච්ඡයො) හි <b>විනයට්ඨකථාසු</b> පචනකිරියාමත්තමෙව පටික්ඛිත්තං। තථා හි වදන්ති <pb V=2.88/> “මණිවණ්ණං පන පත්තං අඤ්ඤෙන කතං ලභිත්වා පරිභුඤ්ජිතුං වට්ටතී”ති (සාරත්ථ॰ ටී॰ 2.85) “තාදිසඤ්හි අරඤ්ඤෙ එකකස්ස නිවාසන්තරායකර”න්තිආදිනා චීවරෙ වුත්තනයෙන “නිමිත්තකම්මාදිවසෙන ලද්ධො පන එකන්තඅකප්පියො සීලවිනාසනෙන අනත්ථාවහත්තා”තිආදිනා අම්හෙහි වුත්තනයොපි යථාරහං නෙතබ්බො। <b>සෙවමානස්සා</b>ති හෙත්වන්තො ගධවචනං අභිවඩ්ඪනපරිහායනස්ස।
bod:<b>“අබ්භන්තරෙ”</b>තිආදි සඞ්ඛෙපො। <b>“තත්ථා”</b>තිආදි අත්තසුඤ්ඤතාවිභාවනෙන විත්ථාරො। <b>සණ්ඩාසෙනා</b>ති කම්මාරානං අයොගහණවිසෙසෙන। <b>අග්ගිවණ්ණපත්තග්ගහණෙ</b>ති අග්ගිනා ඣාපිතත්තා අග්ගිවණ්ණභූතපත්තස්ස ගහණෙ। රාගාදිපරිළාහජනකපත්තස්ස ඊදිසමෙව උපමානං යුත්තන්ති එවං වුත්තං।
bod:<b>“අපිචා”</b>තිආදිනා සඞ්ඝාටිචීවරපත්තධාරණෙසු එකතො අසම්මොහසම්පජඤ්ඤං දස්සෙති। ඡින්නහත්ථපාදෙ අනාථමනුස්සෙති සම්බන්ධො। <b>නීලමක්ඛිකා</b> නාම ආසාටිකකාරිකා। ගවාදීනඤ්හි වණෙසු නීලමක්ඛිකාහි කතා අනයබ්යසනහෙතුභූතා අණ්ඩකා <b>ආසාටිකා</b> නාම වුච්චති। <b>අනාථසාලාය</b>න්ති අනාථානං නිවාසසාලායං। <b>දයාලුකා</b>ති කරුණාබහුලා। <b>වණමත්තචොළකානී</b>ති වණප්පමාණෙන පටිච්ඡාදනත්ථාය ඡින්නචොළඛණ්ඩකානි। <b>කෙසඤ්චී</b>ති බහූසු කෙසඤ්චි අනාථමනුස්සානං। <b>ථූලානී</b>ති ථද්ධානි। <b>තත්ථා</b>ති තස්මිං පාපුණනෙ, භාවලක්ඛණෙ, නිමිත්තෙ වා එතං භුම්මං। කස්මාති වුත්තං <b>“වණපටිච්ඡාදනමත්තෙනෙවා”</b>තිආදි। <b>චොළකෙන, කපාලෙනා</b>ති ච අත්ථයොගෙ කම්මත්ථෙ තතියා, කරණත්ථෙ වා। වණපටිච්ඡාදනමත්තෙනෙව භෙසජ්ජකරණමත්තෙනෙවාති පන විසෙසනං, න පන මණ්ඩනානුභවනාදිප්පකාරෙන අත්ථොති। සඞ්ඛාරදුක්ඛතාදීහි නිච්චාතුරස්ස කායස්ස පරිභොගභූතානං පත්තචීවරානං එදිසමෙව උපමානමුපපන්නන්ති තථා වචනං දට්ඨබ්බං। සුඛුමත්තසල්ලක්ඛණෙන උත්තමස්ස සම්පජානස්ස කරණසීලත්තා, පුරිමෙහි ච සම්පජානකාරීහි උත්තමත්තා <b>උත්තමසම්පජානකාරී।</b>
bod:අසනාදිකිරියාය <pb M=2.102/> කම්මවිසෙසයොගතො අසිතාදිපදෙහෙව කම්මවිසෙසසහිතො කිරියාවිසෙසො විඤ්ඤායතීති වුත්තං <b>“අසිතෙති පිණ්ඩපාතභොජනෙ”</b>තිආදි। <b>අට්ඨවිධොපි අත්ථො</b>ති අට්ඨප්පකාරොපි පයොජනවිසෙසො।
bod:තත්ථ පිණ්ඩපාතභොජනාදීසු අත්ථො නාම ඉමිනා <b>මහාසිවත්ථෙර</b>වාදවසෙන “ඉමස්ස කායස්ස ඨිතියා”තිආදිනා (සං॰ නි॰ 4.120; අ॰ නි॰ 6.58; 8.9; ධ॰ ස॰ 1355; මහානි॰ 206) සුත්තෙ <pb V=2.89/> වුත්තං අට්ඨවිධම්පි පයොජනං දස්සෙති। <b>මහාසිවත්ථෙරො</b> (ධ॰ ස॰ 1.1355) හි “හෙට්ඨා චත්තාරි අඞ්ගානි පටික්ඛෙපො නාම, උපරි පන අට්ඨඞ්ගානි පයොජනවසෙන සමොධානෙතබ්බානී”ති වදති। තත්ථ “යාවදෙව ඉමස්ස කායස්ස ඨිතියා”ති එකමඞ්ගං, “යාපනායා”ති එකං, “විහිංසූපරතියා”ති එකං, “බ්රහ්මචරියානුග්ගහායා”ති එකං, “ඉති පුරාණඤ්ච වෙදනං පටිහඞ්ඛාමී”ති එකං, “නවඤ්ච වෙදනං න උප්පාදෙස්සාමී”ති එකං, “යාත්රා ච මෙ භවිස්සතී”ති එකං, “අනවජ්ජතා චා”ති එකං, ඵාසුවිහාරො පන භොජනානිසංසමත්තන්ති එවං අට්ඨ අඞ්ගානි පයොජනවසෙන සමොධානෙතබ්බානි। අඤ්ඤථා පන “නෙව දවායා”ති එකමඞ්ගං, “න මදායා”ති එකං, “න මණ්ඩනායා”ති එකං, “න විභූසනායා”ති එකං, “යාවදෙව ඉමස්ස කායස්ස ඨිතියා යාපනායා”ති එකං, “විහිංසූපරතියා බ්රහ්මචරියානුග්ගහායා”ති එකං, “ඉති පුරාණඤ්ච වෙදනං පටිහඞ්ඛාමි, නවඤ්ච වෙදනං න උප්පාදෙස්සාමී”ති එකං, “යාත්රා ච මෙ භවිස්සතී”ති එකං, “අනවජ්ජතා ච ඵාසුවිහාරො චා”ති පන භොජනානිසංසමත්තන්ති වුත්තානි අට්ඨඞ්ගානි ඉධානධිප්පෙතානි। කස්මාති චෙ? පයොජනානමෙව අභාවතො, තෙසමෙව ච ඉධ අත්ථසද්දෙන වුත්තත්තා। නනු ච <b>“නෙවදවායාතිආදිනා නයෙන වුත්තො”</b>ති මරියාදවචනෙන දුතියනයස්සෙව ඉධාධිප්පෙතභාවො විඤ්ඤායතීති? න, “නෙව දවායා”තිආදිනා පටික්ඛෙපඞ්ගදස්සනමුඛෙන පච්චවෙක්ඛණපාළියා දෙසිතත්තා, යථාදෙසිතතන්තික්කමස්සෙව මරියාදභාවෙන දස්සනතො। පාඨක්කමෙනෙව හි “නෙව දවායාතිආදිනා නයෙනා”ති වුත්තං, න අත්ථක්කමෙන, තෙන පන “ඉමස්ස කායස්ස ඨිතියාතිආදිනා නයෙනා”ති වත්තබ්බන්ති।
bod:තිධා <pb M=2.103/> දෙන්තෙ ද්විධා ගාහං සන්ධාය <b>“පටිග්ගහණං නාමා”</b>ති වුත්තං, භොජනාදිගහණත්ථාය හත්ථඔතාරණං භුඤ්ජනාදිඅත්ථාය ආලොපකරණන්තිආදිනා අනුක්කමෙන භුඤ්ජනාදිපයොගො වායොධාතුවසෙනෙව විභාවිතො। <b>වායොධාතුවිප්ඵාරෙනෙවා</b>ති එත්ථ <b>එව</b>-සද්දෙන නිවත්තෙතබ්බං දස්සෙති <b>“න කොචී”</b>තිආදිනා। <b>කුඤ්චිකා</b> නාම අවාපුරණං, යං “තාළො”තිපි වදන්ති। <b>යන්තකෙනා</b>ති චක්කයන්තකෙන। යතති උග්ඝාටනනිග්ඝාටනඋක්ඛිපනනික්ඛිපනාදීසු වායමති එතෙනාති හි <b>යන්තකං।</b> සඤ්චුණ්ණකරණං <b>මුසලකිච්චං। </b> අන්තොකත්වා පතිට්ඨාපනං <b>උදුක්ඛලකිච්චං।</b> ආලොළිතවිලොළිතවසෙන පරිවත්තනං <b>හත්ථකිච්චං। ඉතීති</b> එවං। <b>තත්ථා</b>ති හත්ථකිච්චසාධනෙ, භාවලක්ඛණෙ, නිමිත්තෙ වා භුම්මං। <b>තනුකඛෙළො</b>ති පසන්නඛෙළො। <b>බහලඛෙළො</b>ති ආවිලඛෙළො। ජිව්හාසඞ්ඛාතෙන හත්ථෙන ආලොළිතවිලොළිතවසෙන ඉතො චිතො ච පරිවත්තකං <b>ජිව්හාහත්ථපරිවත්තකං। කටච්ඡු, දබ්බී</b>ති කත්ථචි පරියායවචනං। “පුමෙ කටච්ඡු දබ්බිත්ථී”ති හි වුත්තං। ඉධ පන යෙන භොජනාදීනි අන්තොකත්වා ගණ්හාති, සො <b>කටච්ඡු,</b> යාය පන තෙසමුද්ධරණාදීනි කරොති, සා <pb V=2.90/> <b>දබ්බී</b>ති වෙදිතබ්බං। <b>පලාලසන්ථාර</b>න්ති පතිට්ඨානභූතං පලාලාදිසන්ථාරං। නිදස්සනමත්තඤ්හෙතං। <b>ධාරෙන්තො</b>ති පතිට්ඨානභාවෙන සම්පටිච්ඡන්තො। පථවීසන්ධාරකජලස්ස තංසන්ධාරකවායුනා විය පරිභුත්තාහාරස්ස වායොධාතුනාව ආමාසයෙ අවට්ඨානන්ති දස්සෙති <b>“වායොධාතුවසෙනෙව තිට්ඨතී”</b>ති ඉමිනා। තථා පරිභුත්තඤ්හි ආහාරං වායොධාතු හෙට්ඨා ච තිරියඤ්ච ඝනං පරිවටුමං කත්වා යාව පක්කා සන්නිරුජ්ඣනවසෙන ආමාසයෙ පතිට්ඨිතං කරොතීති। <b>උද්ධනං</b> නාම යත්ථ උක්ඛලියාදීනි පතිට්ඨාපෙත්වා පචන්ති, යා “චුල්ලී”තිපි වුච්චති। රස්සදණ්ඩො <b>දණ්ඩකො।</b> පතොදො <b>යට්ඨි। ඉතී</b>ති වුත්තප්පකාරමතිදිසති। වුත්තප්පකාරස්සෙව හි ධාතුවසෙන විභාවනා। තත්ථ <b>අතිහරතීති</b> යාව මුඛා අභිහරති। <b>වීතිහරතී</b>ති තතො කුච්ඡියං විමිස්සං කරොන්තො හරතී”ති (දී॰ නි॰ ටී॰ 1.214) <b>ආචරියධම්මපාලත්ථෙරො, ආචරියානන්දත්ථෙරො</b> පන “තතො යාව කුච්ඡි, තාව හරතී”ති (විභ॰ මූලටී॰ 523) ආහ। තදුභයම්පි අත්ථතො එකමෙව උභයත්ථාපි කුච්ඡිසම්බන්ධමත්තං හරණස්සෙව අධිප්පෙතත්තා।
bod:අපිච <b>අතිහරතී</b>ති මුඛද්වාරං අතික්කාමෙන්තො හරති। <b>වීතිහරතී</b>ති කුච්ඡිගතං පස්සතො හරති। <b>ධාරෙතීති</b> ආමාසයෙ පතිට්ඨිතං කරොති <pb M=2.104/>। <b>පරිවත්තෙතී</b>ති අපරාපරං පරිවත්තනං කරොති। <b>සඤ්චුණ්ණෙතීති</b> මුසලෙන විය සඤ්චුණ්ණනං කරොති। <b>විසොසෙතී</b>ති විසොසනං නාතිසුක්ඛං කරොති। <b>නීහරතී</b>ති කුච්ඡිතො බහි නිද්ධාරෙති। පථවීධාතුකිච්චෙසුපි යථාවුත්තොයෙව අත්ථො। තානි පන ආහාරස්ස ධාරණපරිවත්තනසඤ්චුණ්ණනවිසොසනානි පථවීසහිතා එව වායොධාතු කාතුං සක්කොති, න කෙවලා, තස්මා තානි පථවීධාතුයාපි කිච්චභාවෙන වුත්තානි। <b>සිනෙහෙතී</b>ති තෙමෙති। <b>අල්ලත්තඤ්ච අනුපාලෙතී</b>ති යථා වායොධාතුආදීහි අතිවිය සොසනං න හොති, තථා අල්ලභාවඤ්ච නාතිඅල්ලතාකරණවසෙන අනුපාලෙති। <b>අඤ්ජසො</b>ති ආහාරස්ස පවිසනපරිවත්තනනික්ඛමනාදීනං මග්ගො। <b>විඤ්ඤාණධාතූති</b> මනොවිඤ්ඤාණධාතු පරියෙසනජ්ඣොහරණාදිවිජානනස්ස අධිප්පෙතත්තා। <b>තත්ථ තත්ථා</b>ති තස්මිං තස්මිං පරියෙසනජ්ඣොහරණාදිකිච්චෙ। තංතංවිජානනස්ස පච්චයභූතො තංනිප්ඵාදකොයෙව පයොගො <b>සම්මාපයොගො</b> නාම। යෙන හි පයොගෙන පරියෙසනාදි නිප්ඵජ්ජති,। සො තබ්බිසයවිජානනම්පි නිප්ඵාදෙති නාම තදවිනාභාවතො। <b>තමන්වාය</b> ආගම්මාති අත්ථො। <b>ආභුජතීති</b> පරියෙසනවසෙන, අජ්ඣාහරණජිණ්ණාජිණ්ණතාදිපටිසංවෙදනවසෙන ච තානි පරියෙසනජ්ඣොහරණජිණ්ණාජිණ්ණතාදීනි ආවජ්ජෙති විජානාති। ආවජ්ජනපුබ්බකත්තා විජානනස්ස විජානනම්පෙත්ථ ගහිතන්ති වෙදිතබ්බං। අථ වා <b>සම්මාපයොගො</b> නාම සම්මාපටිපත්ති। <b>තමන්වාය</b> ආගම්ම। “අබ්භන්තරෙ අත්තා නාම කොචි භුඤ්ජනකො නත්ථී”තිආදිනා <b>ආභුජති</b> සමන්නාහරති, විජානාතීති අත්ථො। ආභොගපුබ්බකො හි සබ්බො විඤ්ඤාණබ්යාපාරොති “ආභුජති”ච්චෙව වුත්තං।
bod:<b>ගමනතො</b>ති <pb V=2.91/> භික්ඛාචාරවසෙන ගොචරගාමං උද්දිස්ස ගමනතො। පච්චාගමනම්පි ගමනසභාවත්තා ඉමිනාව සඞ්ගහිතං। <b>පරියෙසනතො</b>ති ගොචරගාමෙ භික්ඛාය ආහිණ්ඩනතො। පරියෙසනසභාවත්තා ඉමිනාව පටික්කමනසාලාදිඋපසඞ්කමනම්පි සඞ්ගහිතං। <b>පරිභොගතො</b>ති දන්තමුසලෙහි සඤ්චුණ්ණෙත්වා ජිව්හාය සම්පරිවත්තනක්ඛණෙයෙව අන්තරහිතවණ්ණගන්ධසඞ්ඛාරවිසෙසං සුවානදොණියං සුවානවමථු විය පරමජෙගුච්ඡං ආහාරං පරිභුඤ්ජනතො। <b>ආසයතො</b>ති එවං පරිභුත්තස්ස ආහාරස්ස පිත්තසෙම්හපුබ්බලොහිතාසයභාවූපගමනෙන පරමජිගුච්ඡනහෙතුභූතතො ආමාසයස්ස උපරි පතිට්ඨානකපිත්තාදිචතුබ්බිධාසයතො। ආසයති එකජ්ඣං පවත්තමානොපි <pb M=2.105/> කම්මබලවවත්ථිතො හුත්වා මරියාදවසෙන අඤ්ඤමඤ්ඤං අසඞ්කරතො තිට්ඨති පවත්තති එත්ථාති හි <b>ආසයො,</b> ආමාසයස්ස උපරි පතිට්ඨානකො පිත්තාදි චතුබ්බිධාසයො। මරියාදත්ථො හි අයමාකාරො। <b>නිධානතො</b>ති ආමාසයතො। නිධෙති යථාභුත්තො ආහාරො නිචිතො හුත්වා තිට්ඨති එත්ථාති හි ආමාසයො <b>“නිධාන”</b>න්ති වුච්චති। <b>අපරිපක්කතො</b>ති භුත්තාහාරපරිපාචනෙන ගහණීසඞ්ඛාතෙන කම්මජතෙජසා අපරිපාකතො। <b>පරිපක්කතො</b>ති යථාවුත්තකම්මජතෙජසාව පරිපාකතො। <b>ඵලතො</b>ති නිප්ඵත්තිතො, සම්මාපරිපච්චමානස්ස, අසම්මාපරිපච්චමානස්ස ච භුත්තාහාරස්ස යථාක්කමං කෙසාදිකුණපදද්දුආදිරොගාභිනිප්ඵත්තිසඞ්ඛාතපයොජනතොති වා අත්ථො। “ඉදමස්ස ඵල”න්ති හි වුත්තං। <b>නිස්සන්දනතො</b>ති අක්ඛිකණ්ණාදීසු අනෙකද්වාරෙසු ඉතො චිතො ච විස්සන්දනතො। වුත්තඤ්හි –
gax:“අන්නං පානං ඛාදනීයං, භොජනඤ්ච මහාරහං।
gae:එකද්වාරෙන පවිසිත්වා, නවද්වාරෙහි සන්දතී”ති॥ (විසුද්ධි॰ 1.303)।
bod:<b>සම්මක්ඛනතො</b>ති හත්ථඔට්ඨාදිඅඞ්ගෙසු නවසු ද්වාරෙසු පරිභොගකාලෙ, පරිභුත්තකාලෙ ච යථාරහං සබ්බසො මක්ඛනතො। සබ්බත්ථ ආහාරෙ පටික්කූලතා පච්චවෙක්ඛිතබ්බාති සහ පාඨසෙසෙන යොජනා। තංතංකිරියානිප්ඵත්තිපටිපාටිවසෙන චායං “ගමනතො”තිආදිකා අනුපුබ්බී ඨපිතා। සම්මක්ඛනං පන පරිභොගාදීසු ලබ්භමානම්පි නිස්සන්දවසෙන විසෙසතො පටික්කූලන්ති සබ්බපච්ඡා ඨපිතන්ති දට්ඨබ්බං।
bod:<b>පත්තකාලෙ</b>ති යුත්තකාලෙ, යථාවුත්තෙන වා තෙජෙන පරිපච්චනතො උච්චාරපස්සාවභාවං පත්තකාලෙ। වෙගසන්ධාරණෙන උප්පන්නපරිළාහත්තා <b>සකලසරීරතො සෙදා මුච්චන්ති।</b> තතොයෙව <b>අක්ඛීනි</b> පරිබ්භමන්ති, <b>චිත්තඤ්ච එකග්ගං න හොති। අඤ්ඤෙ ච</b> සූලභගන්දරාදයො <b>රොගා උප්පජ්ජන්ති। සබ්බං ත</b>න්ති සෙදමුච්චනාදිකං।
bod:<b>අට්ඨානෙ</b>ති <pb V=2.92/> මනුස්සාමනුස්සපරිග්ගහිතෙ ඛෙත්තදෙවායතනාදිකෙ අයුත්තට්ඨානෙ। තාදිසෙ හි කරොන්තං කුද්ධා මනුස්සා, අමනුස්සා වා ජීවිතක්ඛයම්පි පාපෙන්ති। <b>ආපත්තී</b>ති පන භික්ඛුභික්ඛුනීනං යථාරහං දුක්කටපාචිත්තියා। <b>පතිරූපෙ ඨානෙ</b>ති වුත්තවිපරීතෙ ඨානෙ। <b>සබ්බං ත</b>න්ති ආපත්තිආදිකං।
bod:නික්ඛමාපෙතා <pb M=2.106/> අත්තා නාම අත්ථි, තස්ස කාමතාය නික්ඛමනන්ති බාලමඤ්ඤනං නිවත්තෙතුං <b>“අකාමතායා”</b>ති වුත්තං, අත්තනො අනිච්ඡාය අපයොගෙන වායොධාතුවිප්ඵාරෙනෙව නික්ඛමතීති වුත්තං හොති। <b>සන්නිචිතා</b>ති සමුච්චයෙන ඨිතා। <b>වායුවෙගසමුප්පීළිතා</b>ති වායොධාතුයා වෙගෙන සමන්තතො අවපීළිතා, නික්ඛමනස්ස චෙතං හෙතුවචනං। <b>“සන්නිචිතා උච්චාරපස්සාවා”</b>ති වත්වා <b>“සො පනායං උච්චාරපස්සාවො”</b>ති පුන වචනං සමාහාරද්වන්දෙපි පුල්ලිඞ්ගපයොගස්ස සම්භවතාදස්සනත්ථං। එකත්තමෙව හි තස්ස නියතලක්ඛණන්ති। අත්තනා නිරපෙක්ඛං නිස්සට්ඨත්තා නෙව අත්තනො අත්ථාය සන්තකං වා හොති, කස්සචිපි දීයනවසෙන අනිස්සජ්ජිතත්තා, ජිගුච්ඡනීයත්තා ච න පරස්සපීති අත්ථො। <b>සරීරනිස්සන්දොවා</b>ති සරීරතො විස්සන්දනමෙව නික්ඛමනමත්තං। සරීරෙ සති සො හොති, නාසතීති සරීරස්ස ආනිසංසමත්තන්තිපි වදන්ති। තදයුත්තමෙව නිදස්සනෙන විසමභාවතො। තත්ථ හි <b>“පටිජග්ගනමත්තමෙවා”</b>ති වුත්තං, පටිසොධනමත්තං එවාති චස්ස අත්ථො। වෙළුනාළිආදිඋදකභාජනං <b>උදකතුම්බො। ත</b>න්ති ඡඩ්ඩිතඋදකං।
bod:<b>“ගතෙති ගමනෙ”</b>ති පුබ්බෙ අභික්කමපටික්කමගහණෙන ගමනෙපි පුරතො, පච්ඡතො ච කායස්ස අතිහරණං වුත්තන්ති ඉධ ගමනමෙව ගහිත”න්ති (විභ॰ මූලටී॰ 525) <b>ආචරියානන්දත්ථෙරෙන</b> වුත්තං, තං කෙචිවාදො නාම <b>ආචරියධම්මපාලත්ථෙරෙන</b> කතං। කස්මාති චෙ? ගමනෙ පවත්තස්ස පුරතො, පච්ඡතො ච කායාතිහරණස්ස තදවිනාභාවතො පදවීතිහාරනියමිතාය ගමනකිරියාය එව සඞ්ගහිතත්තා, විභඞ්ගට්ඨකථාදීහි (අභි॰ අට්ඨ॰ 2.523) ච විරොධනතො। වුත්තඤ්හි තත්ථ ගමනස්ස උභයත්ථ සමවරොධත්තං, භෙදත්තඤ්ච –
ind:“එත්ථ ච එකො ඉරියාපථො ද්වීසු ඨානෙසු ආගතො। සො හෙට්ඨා ‘අභික්කන්තෙ පටික්කන්තෙ’ති එත්ථ භික්ඛාචාරගාමං ගච්ඡතො ච ආගච්ඡතො ච අද්ධානගමනවසෙන කථිතො। ‘ගතෙ ඨිතෙ නිසින්නෙ’ති එත්ථ විහාරෙ චුණ්ණිකපාදුද්ධාරඉරියාපථවසෙන කථිතොති වෙදිතබ්බො”ති।
bod:“ගතෙ”තිආදීසු අවත්ථාභෙදෙන කිරියාභෙදොයෙව, න පන අත්ථභෙදොති දස්සෙතුං <b>“ගච්ඡන්තො වා”</b>තිආදි වුත්තං। තෙනාහ <b>“තස්මා”</b>තිආදි <pb M=2.107/>। තත්ථ <b>සුත්තෙ</b>ති දීඝනිකායෙ, මජ්ඣිමනිකායෙ ච සඞ්ගීතෙ <pb V=2.93/> සතිපට්ඨානසුත්තෙ (දී॰ නි॰ 2.372; ම॰ නි॰ 1.105) <b>අද්ධානඉරියාපථා</b>ති චිරපවත්තකා දීඝකාලිකා ඉරියාපථා අද්ධානසද්දස්ස චිරකාලවචනතො “අද්ධනියං අස්ස චිරට්ඨිතික”න්තිආදීසු (දී॰ නි॰ 2.184; 3.177; පාරා॰ 21) විය, අද්ධානගමනපවත්තකා වා දීඝමග්ගිකා ඉරියාපථා। අද්ධානසද්දො හි දීඝමග්ගපරියායො “අද්ධානගමනසමයො”තිආදීසු (පාචි॰ 213, 217) විය। <b>මජ්ඣිමා</b>ති භික්ඛාචාරාදිවසෙන පවත්තා නාතිචිරකාලිකා, නාතිදීඝමග්ගිකා වා ඉරියාපථා। <b>චුණ්ණියඉරියාපථා</b>ති විහාරෙ, අඤ්ඤත්ථ වා ඉතො චිතො ච පරිවත්තනාදිවසෙන පවත්තා අප්පමත්තකභාවෙන චුණ්ණවිචුණ්ණියභූතා ඉරියාපථා। අප්පමත්තකම්පි හි “චුණ්ණවිචුණ්ණ”න්ති ලොකෙ වදන්ති। <b>“ඛුද්දකචුණ්ණිකඉරියාපථා”</b>තිපි පාඨො, ඛුද්දකා හුත්වා වුත්තනයෙන චුණ්ණිකා ඉරියාපථාති අත්ථො। <b>තස්මා</b>ති එවං අවත්ථාභෙදෙන ඉරියාපථභෙදමත්තස්ස කථනතො। <b>තෙසුපී</b>ති “ගතෙ ඨිතෙ”තිආදීසුපි। <b>වුත්තනයෙනා</b>ති “අභික්කන්තෙ”තිආදීසු වුත්තනයෙන।
bod:<b>අපරභාගෙ</b>ති ගමනඉරියාපථතො අපරභාගෙ। <b>ඨිතො</b>ති ඨිතඉරියාපථසම්පන්නො। <b>එත්ථෙවා</b>ති චඞ්කමනෙයෙව। එවං සබ්බත්ථ යථාරහං।
bod:ගමනඨානනිසජ්ජානං විය නිසීදනසයනස්ස කමවචනමයුත්තං යෙභුය්යෙන තථා කමාභාවතොති <b>“උට්ඨාය”</b> මිච්චෙව වුත්තං।
bod:ජාගරිතසද්දසන්නිධානතො චෙත්ථ භවඞ්ගොතරණවසෙන නිද්දොක්කමනමෙව සයනං, න පන පිට්ඨිපසාරණමත්තන්ති දස්සෙති <b>“කිරියාමයපවත්තාන”</b>න්තිආදිනා। දිවාසෙය්යසික්ඛාපදෙ (පාරා॰ 77) විය පිට්ඨිපසාරණස්සාපි සයනඉරියාපථභාවෙන එකලක්ඛණත්තා එත්ථාවරොධනං දට්ඨබ්බං। කරණං <b>කිරියා,</b> කායාදිකිච්චං, තං නිබ්බත්තෙන්තීති <b>කිරියාමයානි</b> තද්ධිතසද්දානමනෙකත්ථවුත්තිතො। අථ වා ආවජ්ජනද්වයකිච්චං <b>කිරියා,</b> තාය පකතානි, නිබ්බත්තානි වා <b>කිරියාමයානි</b>। ආවජ්ජනවසෙන හි භවඞ්ගුපච්ඡෙදෙ සති වීථිචිත්තානි උප්පජ්ජන්තීති। අපරාපරුප්පත්තියා නානප්පකාරතො වත්තන්ති පරිවත්තන්තීති <b>පවත්තානි।</b> කත්ථචි පන “චිත්තාන”න්ති පාඨො, සො අභිධම්මට්ඨකථාදීහි, (විභ॰ අට්ඨ॰ 523) තට්ටීකාහි ච විරුද්ධත්තා න පොරාණපාඨොති වෙදිතබ්බො। කිරියාමයානි එව පවත්තානි තථා, ජවනං, සබ්බම්පි වා ඡද්වාරිකවීථිචිත්තං। තෙනාහ <b>අභිධම්මටීකායං</b> (විභ॰ මූලටී॰ 525) “කායාදිකිරියාමයත්තා <pb M=2.108/>, ආවජ්ජනකිරියාසමුට්ඨිතත්තා ච ජවනං, සබ්බම්පි වා ඡද්වාරප්පවත්තං කිරියාමයපවත්තං නාමා”ති। <b>අප්පවත්ත</b>න්ති නිද්දොක්කමනකාලෙ අනුප්පජ්ජනං <b>සුත්තං නාමා</b>ති අත්ථො ගහෙතබ්බො। නෙය්යත්ථවචනඤ්හි <pb V=2.94/> ඉදං, ඉතරථා ඡද්වාරිකචිත්තානං පුරෙචරානුචරවසෙන උප්පජ්ජන්තානං සබ්බෙසම්පි ද්වාරවිමුත්තචිත්තානං පවත්තං සුත්තං නාම සියා, එවඤ්ච කත්වා නිද්දොක්කමනකාලතො අඤ්ඤස්මිං කාලෙ උප්පජ්ජන්තානං ද්වාරවිමුත්තචිත්තානම්පි පවත්තං ජාගරිතෙ සඞ්ගය්හතීති වෙදිතබ්බං।
bod:චිත්තස්ස පයොගකාරණභූතෙ ඔට්ඨාදිකෙ පටිච්ච යථාසකං ඨානෙ සද්දො ජායතීති ආහ <b>“ඔට්ඨෙ ච පටිච්චා”</b>තිආදි। කිඤ්චාපි සද්දො යථාඨානං ජායති, ඔට්ඨාලනාදිනා පන පයොගෙනෙව ජායති, න විනා තෙන පයොගෙනාති අධිප්පායො। කෙචි පන වදන්ති “ඔට්ඨෙ චාතිආදි සද්දුප්පත්තිට්ඨානනිදස්සන”න්ති, තදයුත්තමෙව තථා අවචනතො। න හි “ඔට්ඨෙ ච පටිච්චා”තිආදිනා සසමුච්චයෙන කම්මවචනෙන ඨානවචනං සම්භවතීති। <b>තදනුරූප</b>න්ති තස්ස සද්දස්ස අනුරූපං। භාසනස්ස පටිසඤ්චික්ඛනවිරොධතො තුණ්හීභාවපක්ඛෙ “අපරභාගෙ භාසිතො ඉති පටිසඤ්චික්ඛතී”ති න වුත්තං, තෙන ච විඤ්ඤායති “තුණ්හීභූතොව පටිසඤ්චික්ඛතීති අත්ථො”ති।
bod:භාසනතුණ්හීභාවානං සභාවතො භෙදෙ සති අයං විභාගො යුත්තො සියා, නාසතීති අනුයොගෙනාහ <b>“උපාදාරූපපවත්තියඤ්හී”</b>තිආදි। උපාදාරූපස්ස සද්දායතනස්ස පවත්ති තථා, සද්දායතනස්ස පවත්තනං භාසනං, අප්පවත්තනං තුණ්හීති වුත්තං හොති।
bod:යස්මා පන මහාසිවත්ථෙරවාදෙ අනන්තරෙ අනන්තරෙ ඉරියාපථෙ පවත්තරූපාරූපධම්මානං තත්ථ තත්ථෙව නිරොධදස්සනවසෙන සම්පජානකාරිතා ගහිතා, තස්මා තං මහාසතිපට්ඨානසුත්තෙ (දී॰ නි॰ 2.376; ම॰ නි॰ 1.109) ආගතඅසම්මොහසම්පජඤ්ඤවිපස්සනාවාරවසෙන වෙදිතබ්බං, න චතුබ්බිධසම්පජඤ්ඤවිභාගවසෙන, අතො තත්ථෙව තමධිප්පෙතං, න ඉධාති දස්සෙන්තො <b>“තයිද”</b>න්තිආදිමාහ। අසම්මොහසඞ්ඛාතං ධුරං ජෙට්ඨකං යස්ස වචනස්සාති <b>අසම්මොහධුරං,</b> මහාසතිපට්ඨානසුත්තෙයෙව තස්ස වචනස්ස අධිප්පෙතභාවස්ස හෙතුගබ්භමිදං වචනං। යස්මා පනෙත්ථ සබ්බම්පි චතුබ්බිධං සම්පජඤ්ඤං ලබ්භති යාවදෙව සාමඤ්ඤඵලවිසෙසදස්සනපධානත්තා <pb M=2.109/> ඉමිස්සා දෙසනාය, තස්මා තං ඉධ අධිප්පෙතන්ති දස්සෙතුං <b>“ඉමස්මිං පනා”</b>තිආදි වුත්තං। <b>වුත්තනයෙනෙවා</b>ති අභික්කන්තාදීසු වුත්තනයෙනෙව। නනු “සතිසම්පජඤ්ඤෙන සමන්නාගතො”ති එතස්ස උද්දෙසස්සායං නිද්දෙසො, අථ කස්මා සම්පජඤ්ඤවසෙනෙව විත්ථාරො කතොති චොදනං සොධෙන්තො “<b>සම්පජානකාරීති චා”</b>තිආදිමාහ, සතිසම්පයුත්තස්සෙව සම්පජානස්ස වසෙන අත්ථස්ස විදිතබ්බත්තා එවං විත්ථාරො කතොති වුත්තං හොති। <b>“සතිසම්පයුත්තස්සෙවා”</b>ති ච ඉමිනා යථා සම්පජඤ්ඤස්ස කිච්චතො පධානතා <pb V=2.95/> ගහිතා, එවං සතියාපීති අත්ථං දස්සෙති, න පනෙතං සතියා සම්පජඤ්ඤෙන සහ භාවමත්තදස්සනං। න හි කදාචි සතිරහිතා ඤාණප්පවත්ති අත්ථීති।
bod:නනු ච සම්පජඤ්ඤවසෙනෙවායං විත්ථාරො, අථ කස්මා සතිසම්පයුත්තස්ස සම්පජඤ්ඤස්ස වසෙන අත්ථො වෙදිතබ්බොති චොදනම්පි සොධෙති “<b>සතිසම්පජඤ්ඤෙන සමන්නාගතොති එතස්ස හි පදස්ස අයං විත්ථාරො”</b>ති ඉමිනා। ඉදං වුත්තං හොති – “සතිසම්පජඤ්ඤෙන සමන්නාගතො”ති එවං එකතො උද්දිට්ඨස්ස අත්ථස්ස විත්ථාරත්තා උද්දෙසෙ විය නිද්දෙසෙපි තදුභයං සමධුරභාවෙනෙව ගහිතන්ති। ඉමිනාපි හි සතියා සම්පජඤ්ඤෙන සමධුරතංයෙව විභාවෙති එකතො උද්දිට්ඨස්ස අත්ථස්ස විත්ථාරභාවදස්සනෙන තදත්ථස්ස සිද්ධත්තා। ඉදානි <b>විභඞ්ගනයෙ</b>නාපි තදත්ථං සමත්ථෙතුං <b>“විභඞ්ගප්පකරණෙ පනා”</b>තිආදි වුත්තං। ඉමිනාපි හි සම්පජඤ්ඤස්ස විය සතියාපෙත්ථ පධානතංයෙව විභාවෙති। තත්ථ <b>එතානි පදානී</b>ති “අභික්කන්තෙ පටික්කන්තෙ සම්පජානකාරී හොතී”තිආදීනි උද්දෙසපදානි। <b>විභත්තානෙවා</b>ති සතියා සම්පජඤ්ඤෙන සම්පයොගමකත්වා සබ්බට්ඨානෙසු විසුං විසුං විභත්තානියෙව।
bod:මජ්ඣිමභාණකා, පන ආභිධම්මිකා (විභ॰ අට්ඨ॰ 523) ච එවං වදන්ති – එකො භික්ඛු ගච්ඡන්තො අඤ්ඤං චින්තෙන්තො අඤ්ඤං විතක්කෙන්තො ගච්ඡති, එකො කම්මට්ඨානං අවිස්සජ්ජෙත්වාව ගච්ඡති। තථා එකො තිට්ඨන්තො අඤ්ඤං චින්තෙන්තො අඤ්ඤං විතක්කෙන්තො තිට්ඨති, එකො කම්මට්ඨානං අවිස්සජ්ජෙත්වාව තිට්ඨති। එකො නිසීදන්තො අඤ්ඤං චින්තෙන්තො අඤ්ඤං විතක්කෙන්තො නිසීදති, එකො කම්මට්ඨානං අවිස්සජ්ජෙත්වාව නිසීදති। එකො සයන්තො අඤ්ඤං චින්තෙන්තො අඤ්ඤං විතක්කෙන්තො සයති, එකො කම්මට්ඨානං අවිස්සජ්ජෙත්වාව සයති। එත්තකෙන පන ගොචරසම්පජඤ්ඤං න පාකටං හොතීති චඞ්කමනෙන දීපෙන්ති। යො හි භික්ඛු චඞ්කමං ඔතරිත්වා චඞ්කමනකොටියං ඨිතො පරිග්ගණ්හාති “පාචීනචඞ්කමනකොටියං පවත්තා රූපාරූපධම්මා <pb M=2.110/> පච්ඡිමචඞ්කමනකොටිං අප්පත්වා එත්ථෙව නිරුද්ධා, පච්ඡිමචඞ්කමනකොටියං පවත්තාපි පාචීනචඞ්කමනකොටිං අප්පත්වා එත්ථෙව නිරුද්ධා, චඞ්කමනවෙමජ්ඣෙ පවත්තා උභො කොටියො අප්පත්වා එත්ථෙව නිරුද්ධා, චඞ්කමනෙ පවත්තා රූපාරූපධම්මා ඨානං අප්පත්වා එත්ථෙව නිරුද්ධා, ඨානෙ පවත්තා නිසජ්ජං, නිසජ්ජාය පවත්තා සයනං අප්පත්වා එත්ථෙව නිරුද්ධා”ති එවං පරිග්ගණ්හන්තො පරිග්ගණ්හන්තොයෙව භවඞ්ගං ඔතාරෙති, උට්ඨහන්තො කම්මට්ඨානං ගහෙත්වාව උට්ඨහති। අයං භික්ඛු <b>ගතාදීසු සම්පජානකාරී</b> නාම හොති।
bod:එවං පන සුත්තෙ කම්මට්ඨානං අවිභූතං හොති, කම්මට්ඨානං අවිභූතං න කාතබ්බං, තස්මා යො <pb V=2.96/> භික්ඛු යාව සක්කොති, තාව චඞ්කමිත්වා ඨත්වා නිසීදිත්වා සයමානො එවං පරිග්ගහෙත්වා සයති “කායො අචෙතනො, මඤ්චො අචෙතනො, කායො න ජානාති ‘අහං මඤ්චෙ සයිතො’ති, මඤ්චොපි න ජානාති ‘මයි කායො සයිතො’ති। අචෙතනො කායො අචෙතනෙ මඤ්චෙ සයිතො”ති। එවං පරිග්ගණ්හන්තො පරිග්ගණ්හන්තොයෙව චිත්තං භවඞ්ගං ඔතාරෙති, පබුජ්ඣන්තො කම්මට්ඨානං ගහෙත්වාව පබුජ්ඣති, අයං <b>සුත්තෙ සම්පජානකාරී</b> නාම හොති।
bod:“කායාදිකිරියානිප්ඵත්තනෙන තම්මයත්තා, ආවජ්ජනකිරියාසමුට්ඨිතත්තා ච ජවනං, සබ්බම්පි වා ඡද්වාරප්පවත්තං කිරියාමයපවත්තං නාම, තස්මිං සති ජාගරිතං නාම හොතී”ති පරිග්ගණ්හන්තො භික්ඛු <b>ජාගරිතෙ සම්පජානකාරී</b> නාම। අපිච රත්තින්දිවං ඡ කොට්ඨාසෙ කත්වා පඤ්ච කොට්ඨාසෙ ජග්ගන්තොපි <b>ජාගරිතෙ සම්පජානකාරී</b> නාම හොති।
bod:විමුත්තායතනසීසෙන ධම්මං දෙසෙන්තොපි, බාත්තිංස තිරච්ඡානකථා පහාය දසකථාවත්ථුනිස්සිතං සප්පායකථං කථෙන්තොපි <b>භාසිතෙ සම්පජානකාරී</b> නාම।
bod:අට්ඨතිංසාය ආරම්මණෙසු චිත්තරුචියං මනසිකාරං පවත්තෙන්තොපි දුතියජ්ඣානං සමාපන්නොපි <b>තුණ්හීභාවෙ සම්පජානකාරී</b> නාම। දුතියඤ්හි ඣානං වචීසඞ්ඛාරවිරහතො විසෙසතො තුණ්හීභාවො නාමාති। අයම්පි නයො පුරිමනයතො විසෙසනයත්තා ඉධාපි ආහරිත්වා වත්තබ්බො। තථා හෙස අභිධම්මට්ඨකථාදීසු (විභ॰ අට්ඨ॰ 523) “අයං පනෙත්ථ අපරොපි නයො”ති ආරභිත්වා <pb M=2.111/> යථාවුත්තනයො විභාවිතොති। “එවං ඛො මහාරාජා”තිආදි යථානිද්දිට්ඨස්ස අත්ථස්ස නිගමනං, තස්මා තත්ථ නිද්දෙසානුරූපං අත්ථං දස්සෙන්තො <b>“එව”</b>න්තිආදිමාහ। <b>සතිසම්පයුත්තස්ස සම්පජඤ්ඤස්සා</b>ති හි නිද්දෙසානුරූපං අත්ථවචනං। තත්ථ විනිච්ඡයො වුත්තොයෙව। <b>එව</b>න්ති ඉමිනා වුත්තප්පකාරෙන අභික්කන්තපටික්කන්තාදීසු සත්තසු ඨානෙසු පච්චෙකං චතුබ්බිධෙන පකාරෙනාති අත්ථො।
sub:සන්තොසකථාවණ්ණනා
bod:215:අත්ථදස්සනෙන පදස්සපි විඤ්ඤායමානත්තා පදමනපෙක්ඛිත්වා සන්තොසස්ස අත්තනි අත්ථිතාය භික්ඛු සන්තුට්ඨොති පවුච්චතීති අත්ථමත්තං දස්සෙතුං <b>“ඉතරීතරපච්චයසන්තොසෙන සමන්නාගතො”</b>ති වුත්තං। සන්තුස්සති න ලුද්ධො භවතීති හි පදනිබ්බචනං। අපිච පදනිබ්බචනවසෙන අත්ථෙ වුත්තෙ යස්ස සන්තොසස්ස අත්තනි අත්ථිභාවතො සන්තුට්ඨො නාම, සො අපාකටොති තං පාකටකරණත්ථං <b>“ඉතරීතරපච්චයසන්තොසෙන සමන්නාගතො”</b>ති අත්ථමත්තමාහ, චීවරාදිකෙ <pb V=2.97/> යත්ථ කත්ථචි කප්පියපච්චයෙ සන්තොසෙන සමඞ්ගීභූතොති අත්ථො। ඉතර-සද්දො හි අනියමවචනො ද්වික්ඛත්තුං වුච්චමානො යං කිඤ්චි-සද්දෙන සමානත්ථො හොති। තෙන වුත්තං “යත්ථ කත්ථචි කප්පියපච්චයෙ”ති। අථ වා ඉතරං වුච්චති හීනං පණීතතො අඤ්ඤත්තා, තථා පණීතම්පි හීනතො අඤ්ඤත්තා। අඤ්ඤමඤ්ඤාපෙක්ඛාසිද්ධා හි ඉතරතා, තස්මා හීනෙන වා පණීතෙන වා චීවරාදිකප්පියපච්චයෙන සන්තොසෙන සමඞ්ගීභූතොති අත්ථො දට්ඨබ්බො। සන්තුස්සති තෙන, සන්තුස්සනමත්තන්ති වා <b>සන්තොසො,</b> තථා පවත්තො අලොභො, අලොභපධානා වා චත්තාරො ඛන්ධා। ලභනං <b>ලාභො,</b> අත්තනො ලාභස්ස අනුරූපං සන්තොසො <b>යථාලාභසන්තොසො। බල</b>න්ති කායබලං, අත්තනො බලස්ස අනුරූපං සන්තොසො <b>යථාබලසන්තොසො।</b> <b>සාරුප්ප</b>න්ති සප්පායං පතිරූපං භික්ඛුනො අනුච්ඡවිකතා, අත්තනො සාරුප්පස්ස අනුරූපං සන්තොසො <b>යථාසාරුප්පසන්තොසො।</b>
bod:අපරො නයො – ලබ්භතෙති <b>ලාභො,</b> යො යො ලාභො <b>යථාලාභං,</b> ඉතරීතරපච්චයො, යථාලාභෙන සන්තොසො <b>යථාලාභසන්තොසො।</b> බලස්ස අනුරූපං පවත්තතීති <b>යථාබලං,</b> අත්තනො බලානුච්ඡවිකපච්චයො, යථා-සද්දො චෙත්ථ සසාධනං අනුරූපකිරියං <pb M=2.112/> වදති, යථා තං “අධිචිත්ත”න්ති එත්ථ අධි-සද්දො සසාධනං අධිකරණකිරියන්ති। යථාබලෙන සන්තොසො <b>යථාබලසන්තොසො।</b> සාරුප්පති පතිරූපං භවති, සොභනං වා ආරොපෙතීති <b>සාරුප්පං,</b> යං යං සාරුප්පං <b>යථාසාරුප්පං,</b> භික්ඛුනො සප්පායපච්චයො, යථාසාරුප්පෙන සන්තොසො <b>යථාසාරුප්පසන්තොසො।</b> යථාවුත්තං පභෙදමනුගතා වණ්ණනා <b>පභෙදවණ්ණනා।</b>
bod:<b>ඉධා</b>ති සාසනෙ। <b>අඤ්ඤං න පත්ථෙතීති</b> අප්පත්තපත්ථනභාවමාහ, <b>ලභන්තොපි න ගණ්හාතී</b>ති පත්තපත්ථනාභාවං। පඨමෙන අප්පත්තපත්ථනාභාවෙයෙව වුත්තෙ යථාලද්ධතො අඤ්ඤස්ස අපත්ථනා නාම අප්පිච්ඡතායපි සියා පවත්තිආකාරොති අප්පිච්ඡතාපසඞ්ගභාවතො තතොපි නිවත්තමෙව සන්තොසස්ස සරූපං දස්සෙතුං දුතියෙන පත්තපත්ථනාභාවො වුත්තොති දට්ඨබ්බං। එවමුපරිපි। <b>පකතිදුබ්බලො</b>ති ආබාධාදිවිරහෙපි සභාවදුබ්බලො। සමානො සීලාදිභාගො යස්සාති <b>සභාගො,</b> සහ වා සීලාදීහි ගුණභාගෙහි වත්තතීති <b>සභාගො,</b> ලජ්ජීපෙසලො භික්ඛු, තෙන। <b>තං පරිවත්තෙත්වා</b>ති පකතිදුබ්බලාදීනං ගරුචීවරං න ඵාසුභාවාවහං, සරීරඛෙදාවහඤ්ච හොතීති පයොජනවසෙන පරිවත්තනං වුත්තං, න අත්රිච්ඡතාදිවසෙන। අත්රිච්ඡතාදිප්පකාරෙන හි පරිවත්තෙත්වා ලහුකචීවරපරිභොගො සන්තොසවිරොධී හොති, තස්ස පන තදභාවතො යථාවුත්තප්පයොජනවසෙන පරිවත්තෙත්වා ලහුකචීවරපරිභොගොපි න සන්තොසවිරොධීති ආහ <b>“ලහුකෙන යාපෙන්තොපි සන්තුට්ඨොව හොතී”</b>ති। පයොජනවසෙන පරිවත්තෙත්වා ලහුකචීවරපරිභොගොපි න තාව සන්තොසවිරොධී, පගෙව තථා අපරිවත්තෙත්වා පරිභොගෙති සම්භාවිතස්ස අත්ථස්ස දස්සනත්ථඤ්හෙත්ථ අපි-සද්දග්ගහණං। චීවරනිද්දෙසෙපි <pb V=2.98/> <b>“පත්තචීවරාදීනං අඤ්ඤතර”</b>න්ති වචනං යථාරුතං ගහිතාවසෙසපච්චයසන්තොසස්ස චීවරසන්තොසෙ සමවරොධිතාදස්සනත්ථං। “ථෙරකො අයමායස්මා මල්ලකො”තිආදීසු ථෙරවොහාරස්ස පඤ්ඤත්තිමත්තෙපි පවත්තිතො දසවස්සතො පභුති චිරවස්සපබ්බජිතෙස්වෙව ඉධ පවත්තිඤාපනත්ථං <b>“ථෙරානං චිරපබ්බජිතාන”</b>න්ති වුත්තං, <b>ථෙරාන</b>න්ති වා සඞ්ඝත්ථෙරං වදති। <b>චිරපබ්බජිතාන</b>න්ති පන තදවසෙසෙ වුඩ්ඪභික්ඛූ। <b>සඞ්කාරකූටාදිතො</b>ති කචවරරාසිආදිතො। <b>අනන්තකානී</b>ති නන්තකානි පිලොතිකානි। “අ-කාරො <pb M=2.113/> චෙත්ථ නිපාතමත්ත”න්ති (වි॰ ව॰ අට්ඨ॰ 1165) <b>විමානට්ඨකථායං</b> වුත්තං। තථා චාහු “නන්තකං කප්පටො ජිණ්ණවසනං තු පටච්චර”න්ති නත්ථි දසාසඞ්ඛාතො අන්තො කොටි යෙසන්ති හි <b>නන්තකානි,</b> න-සද්දස්ස තු අනාදෙසෙ <b>අනන්තකානී</b>තිපි යුජ්ජති। සඞ්කෙතකොවිදානං පන ආචරියානං තථා අවුත්තත්තා වීමංසිත්වා ගහෙතබ්බං। <b>“සනන්තකානී”</b>තිපි පාඨො, නන්තකෙන සහ සංසිබ්බිතානි පංසුකූලානි චීවරානීති අත්ථො। <b>සඞ්ඝාටි</b>න්ති තිණ්ණං චීවරානං අඤ්ඤතරං චීවරං। තීණිපි හි චීවරානි සඞ්ඝටිතත්තා “සඞ්ඝාටී”ති වුච්චන්ති। මහග්ඝං චීවරං, බහූනි වා චීවරානි ලභිත්වා තානි විස්සජ්ජෙත්වා තදඤ්ඤස්ස ගහණම්පි මහිච්ඡතාදිනයෙ අට්ඨත්වා යථාසාරුප්පනයෙ එව ඨිතත්තා න සන්තොසවිරොධීති ආහ <b>“තෙසං…පෙ॰… ධාරෙන්තොපි සන්තුට්ඨොව හොතී”</b>ති। යථාසාරුප්පනයෙන යථාලද්ධං විස්සජ්ජෙත්වා තදඤ්ඤගහණම්පි න තාව සන්තොසවිරොධී, පගෙව අනඤ්ඤගහණෙන යථාලද්ධස්සෙව යථාසාරුප්පං පරිභොගෙති සම්භාවිතස්ස අත්ථස්ස දස්සනත්ථඤ්හෙත්ථ <b>අපි</b>-සද්දග්ගහණං, එවං සෙසපච්චයෙසුපි යථාබලයථාසාරුප්පනිද්දෙසෙසු අපි-සද්දග්ගහණෙ අධිප්පායො වෙදිතබ්බො।
bod:<b>පකතිවිරුද්ධ</b>න්ති සභාවෙනෙව අසප්පායං। සමණධම්මකරණසීසෙන සප්පායපච්චයපරියෙසනං, පරිභුඤ්ජනඤ්ච විසෙසතො යුත්තතරන්ති අත්ථන්තරං විඤ්ඤාපෙතුං “යාපෙන්තොපී”ති අවත්වා <b>“සමණධම්මං කරොන්තොපී”</b>ති වුත්තං। <b>මිස්සකාහාර</b>න්ති තණ්ඩුලමුග්ගාදීහි නානාවිධපුබ්බණ්ණාපරණ්ණෙහි මිස්සෙත්වා කතං ආහාරං।
bod:අඤ්ඤම්පි සෙනාසනෙ යථාසාරුප්පසන්තොසං දස්සෙන්තො ආහ <b>“යො හී”</b>තිආදි। පඨමෙ හි නයෙ යථාලද්ධස්ස විස්සජ්ජනෙන, දුතියෙ පන යථාපත්තස්ස අසම්පටිච්ඡනෙන යථාසාරුප්පසන්තොසො වුත්තොති අයමෙතෙසං විසෙසො। <b>හි</b>-සද්දො චෙත්ථ පක්ඛන්තරජොතකො। <b>මජ්ඣිමාගමට්ඨකථායං</b> පන පි-සද්දො දිස්සති। <b>“උත්තමසෙනාසනං නාම පමාදට්ඨාන”</b>න්ති වත්වා තබ්භාවමෙව දස්සෙතුං <b>“තත්ථ නිසින්නස්සා”</b>තිආදි වුත්තං। <b>නිද්දාභිභූතස්සා</b>ති ථිනමිද්දොක්කමනෙන චිත්තචෙතසිකගෙලඤ්ඤභාවතො භවඞ්ගසන්තතිසඞ්ඛාතාය නිද්දාය අභිභූතස්ස, නිද්දායන්තස්සාති අත්ථො। <b>පටිබුජ්ඣතො</b>ති තථාරූපෙන ආරම්මණන්තරෙන <pb V=2.99/> පටිබුජ්ඣන්තස්ස පටිබුජ්ඣනහෙතු <pb M=2.114/> කාමවිතක්කා පාතුභවන්තීති වුත්තං හොති। <b>“පටිබුජ්ඣනතො”</b>තිපි හි කත්ථචි පාඨො දිස්සති। <b>අයම්පී</b>ති පඨමනයං උපාදාය වුත්තං।
bod:<b>තෙසං ආභතෙනා</b>ති තෙහි ථෙරාදීහි ආභතෙන, තෙසං වා යෙන කෙනචි සන්තකෙනාති අජ්ඣාහරිත්වා සම්බන්ධො। <b>මුත්තහරීතක</b>න්ති ගොමුත්තපරිභාවිතං, පූතිභාවෙන වා මොචිතං ඡඩ්ඩිතං හරීතකං, ඉදානි පන පොත්ථකෙසු “ගොමුත්තහරීතක”න්ති පාඨො, සො න පොරාණපාඨො තබ්බණ්ණනාය (දී॰ නි॰ ටී॰ 1.215) විරුද්ධත්තා। <b>චතුමධුරන්ති මජ්ඣිමාගම</b>වරෙ <b>මහාධම්මසමාදානසුත්තෙ</b> (ම॰ නි॰ 1.484 ආදයො) වුත්තං දධිමධුසප්පිඵාණිතසඞ්ඛාතං චතුමධුරං, එකස්මිඤ්ච භාජනෙ චතුමධුරං ඨපෙත්වා තෙසු යදිච්ඡසි, තං ගණ්හාහි භන්තෙති අත්ථො। <b>“සචස්සා”</b>තිආදිනා තදුභයස්ස රොගවූපසමනභාවං දස්සෙති। <b>බුද්ධාදීහි වණ්ණිත</b>න්ති “පූතිමුත්තභෙසජ්ජං නිස්සාය පබ්බජ්ජා”තිආදිනා (මහාව॰ 73, 128) සම්මාසම්බුද්ධාදීහි පසත්ථං। අප්පිච්ඡතාවිසිට්ඨාය සන්තුට්ඨියා නියොජනතො පරමෙන උක්කංසගතෙන සන්තොසෙන සන්තුස්සතීති <b>පරමසන්තුට්ඨො।</b>
bod:කාමඤ්ච සන්තොසප්පභෙදා යථාවුත්තතොපි අධිකතරා චීවරෙ වීසති සන්තොසා, පිණ්ඩපාතෙ පන්නරස, සෙනාසනෙ ච පන්නරස, ගිලානපච්චයෙ වීසතීති, ඉධ පන සඞ්ඛෙපෙන ද්වාදසවිධොයෙව සන්තොසො වුත්තො। තදධිකතරප්පභෙදො පන චතුරඞ්ගුත්තරෙ <b>මහාඅරියවංසසුත්තට්ඨකථාය</b> (අ॰ නි॰ අට්ඨ॰ 2.4.28) ගහෙතබ්බො। තෙනාහ <b>“ඉමිනා පනා”</b>තිආදි। එවං “ඉධ මහාරාජ භික්ඛු සන්තුට්ඨො හොතී”ති එත්ථ පුග්ගලාධිට්ඨානනිද්දිට්ඨෙන සන්තුට්ඨපදෙනෙව සන්තොසප්පභෙදං දස්සෙත්වා ඉදානි “කායපරිහාරිකෙන චීවරෙන කුච්ඡිපරිහාරිකෙන පිණ්ඩපාතෙනා”තිආදි දෙසනානුරූපං තෙන සන්තොසෙන සන්තුට්ඨස්ස අනුච්ඡවිකං පච්චයප්පභෙදං, තස්ස ච කායකුච්ඡිපරිහාරියභාවං විභාවෙන්තො එවමාහාති අයමෙත්ථ සම්බන්ධො। කාමඤ්චස්ස චීවරපිණ්ඩපාතෙහෙව යථාක්කමං කායකුච්ඡිපරිහාරියෙහි සන්තුට්ඨතා පාළියං වුත්තා, තථාපි සෙසපරික්ඛාරචතුක්කෙන ච විනා විචරණමයුත්තං, සබ්බත්ථ ච කායකුච්ඡිපරිහාරියතා ලද්ධබ්බාති අට්ඨකථායං අයං විනිච්ඡයො වුත්තොති දට්ඨබ්බං। <b>දන්තකට්ඨච්ඡෙදනවාසී</b>ති ලක්ඛණමත්තං තදඤ්ඤකිච්චස්සාපි තාය සාධෙතබ්බත්තා, තෙන වක්ඛති “මඤ්චපීඨානං අඞ්ගපාදචීවරකුටිදණ්ඩකසජ්ජනකාලෙ චා”තිආදි। වුත්තම්පි චෙතං පොරාණට්ඨකථාසු “න හෙතං කත්ථචිපි පාළියමාගත”න්ති।
bod:<b>බන්ධන</b>න්ති <pb M=2.115/> කායබන්ධනං। <b>පරිස්සාවනෙන</b> පරිස්සාවනඤ්ච, තෙන සහාති වා අත්ථො। යුත්තො කම්මට්ඨානභාවනාසඞ්ඛාතො යොගො යස්ස, තස්මිං වා යොගො යුත්තොති <b>යුත්තයොගො,</b> තස්ස।
bod:කායං <pb V=2.100/> පරිහරන්ති පොසෙන්ති, කායස්ස වා පරිහාරො පොසනමත්තං පයොජනමෙතෙහීති <b>කායපරිහාරියා</b> ක-කාරස්ස ය-කාරං කත්වා। පොසනඤ්චෙත්ථ වඩ්ඪනං, භරණං වා, තථා <b>කුච්ඡිපරිහාරියාපි</b> වෙදිතබ්බා। බහිද්ධාව කායස්ස උපකාරකභාවෙන කායපරිහාරියතා, අජ්ඣොහරණවසෙන සරීරට්ඨිතියා උපකාරකභාවෙන කුච්ඡිපරිහාරියතාති අයමෙතෙසං විසෙසො। තෙනාහ <b>“තිචීවරං තාවා”</b>තිආදි। <b>“පරිහරතී”</b>ති එතස්ස <b>පොසෙතී</b>ති අත්ථවචනං। <b>ඉතී</b>ති නිදස්සනෙ නිපාතො, එවං වුත්තනයෙන කායපරිහාරියං හොතීති කාරණජොතනෙ වා, තස්මා පොසනතො කායපරිහාරියං හොතීති। එවමුපරිපි। <b>චීවරකණ්ණෙනා</b>ති චීවරපරියන්තෙන।
bod:<b>කුටිපරිභණ්ඩකරණකාලෙ</b>ති කුටියා සමන්තතො විලිම්පනෙන සම්මට්ඨකරණකාලෙ।
bod:<b>අඞ්ගං</b> නාම මඤ්චපීඨානං පාදූපරි ඨපිතො පධානසම්භාරවිසෙසො। යත්ථ පදරසඤ්චිනනපිට්ඨිඅපස්සයනාදීනි කරොන්ති, යො “අටනී”තිපි වුච්චති।
bod:මධුද්දුමපුප්ඵං <b>මධුකං</b> නාම, මක්ඛිකාමධූහි කතපූවං වා। <b>පරික්ඛාරමත්තා</b> පරික්ඛාරපමාණං। <b>සෙය්යං පවිසන්තස්සා</b>ති පච්චත්ථරණකුඤ්චිකානං තාදිසෙ කාලෙ පරිභුත්තභාවං සන්ධාය වුත්තං। තෙනාහ <b>“තත්රට්ඨකං පච්චත්ථරණ”</b>න්ති। අත්තනො සන්තකභාවෙන පච්චත්ථරණාධිට්ඨානෙන අධිට්ඨහිත්වා තත්ථෙව සෙනාසනෙ තිට්ඨනකඤ්හි “තත්රට්ඨක”න්ති වුච්චති। විකප්පනවචනතො පන තෙසමඤ්ඤතරස්ස නවමතා, යථාවුත්තපටිපාටියා චෙත්ථ නවමභාවො, න තු තෙසං තථාපතිනියතභාවෙන। කස්මාති චෙ? තථායෙව තෙසමධාරණතො। එස නයො දසමාදීසුපි। තෙලං පටිසාමෙත්වා හරිතා වෙළුනාළිආදිකා <b>තෙලනාළි।</b> නනු සන්තුට්ඨපුග්ගලදස්සනෙ සන්තුට්ඨොව අට්ඨපරික්ඛාරිකො දස්සෙතබ්බොති අනුයොගෙ යථාරහං තෙසම්පි සන්තුට්ඨභාවං දස්සෙන්තො <b>“එතෙසු චා”</b>තිආදිමාහ। මහන්තො පරික්ඛාරසඞ්ඛාතො භාරො එතෙසන්ති <b>මහාභාරා,</b> අයං අධුනා පාඨො, <b>ආචරියධම්මපාලත්ථෙරෙන</b> පන <b>“මහාගජා”</b>ති පාඨස්ස දිට්ඨත්තා “දුප්පොසභාවෙන <pb M=2.116/> මහාගජා වියාති මහාගජා”ති (දී॰ නි॰ ටී॰ 1.215) වුත්තං, න තෙ එත්තකෙහි පරික්ඛාරෙහි “මහිච්ඡා, අසන්තුට්ඨා, දුබ්භරා, බාහුල්ලවුත්තිනො”ති ච වත්තබ්බාති අධිප්පායො। යදි ඉතරෙපි සන්තුට්ඨා අප්පිච්ඡතාදිසභාවා, කිමෙතෙසම්පි වසෙන අයං දෙසනා ඉච්ඡිතාති චොදනං සොධෙතුං <b>“භගවා පනා”</b>තිආදි වුත්තං। අට්ඨපරික්ඛාරිකස්ස වසෙන ඉමිස්සා දෙසනාය ඉච්ඡිතභාවො කථං විඤ්ඤායතීති අනුයොගම්පි අපනෙති <b>“සො හී”</b>තිආදිනා, තස්සෙව තථා පක්කන්තභාවෙන “කායපරිහාරිකෙන චීවරෙනා”තිආදි පාළියා යොග්යතො තස්ස වසෙන ඉච්ඡිතභාවො විඤ්ඤායතීති වුත්තං හොති। වචනීයස්ස හෙතුභාවදස්සනෙන හි වාචකස්සාපි හෙතුභාවො දස්සිතොති <pb V=2.101/>। එවඤ්ච කත්වා <b>“ඉති ඉමස්සා”</b>තිආදි ලද්ධගුණවචනම්පි උපපන්නං හොති। සල්ලහුකා වුත්ති ජීවිකා යස්සාති <b>සල්ලහුකවුත්ති,</b> තස්ස භාවො <b>සල්ලහුකවුත්තිතා,</b> තං। <b>කායපාරිහාරියෙනා</b>ති භාවප්පධානනිද්දෙසො, භාවලොපනිද්දෙසො වාති දස්සෙති <b>“කායං පරිහරණමත්තකෙනා”</b>ති ඉමිනා, කායපොසනප්පමාණෙනාති අත්ථො। තථා <b>කුච්ඡිපරිහාරියෙනා</b>ති එත්ථාපි। වුත්තනයෙන චෙත්ථ ද්විධා වචනත්ථො, <b>ටීකායං</b> (දී॰ නි॰ ටී॰ 1.215) පන පඨමස්ස වචනත්ථස්ස හෙට්ඨා වුත්තත්තා දුතියොව ඉධ වුත්තොති දට්ඨබ්බං। මමායනතණ්හාය <b>ආසඞ්ගො।</b> පරිග්ගහතණ්හාය <b>බන්ධො। ජියාමුත්තො</b>ති ධනුජියාය මුත්තො। <b>යූථා</b>ති හත්ථිගණතො। තිධා පභින්නමදො <b>මදහත්ථී। වනපබ්භාර</b>න්ති වනෙ පබ්භාරං।
bod:චතූසු දිසාසු සුඛවිහාරිතාය සුඛවිහාරට්ඨානභූතා, “එකං දිසං ඵරිත්වා”තිආදිනා (දී॰ නි॰ 3.308; ම॰ නි॰ 1.77, 459, 509; 2.309) වා නයෙන බ්රහ්මවිහාරභාවනාඵරණට්ඨානභූතා චතස්සො දිසා එතස්සාති <b>චතුද්දිසො,</b> සො එව <b>චාතුද්දිසො,</b> චතස්සො වා දිසා <b>චතුද්දිසං,</b> වුත්තනයෙන තමස්සාති <b>චාතුද්දිසො</b> යථා “සද්ධො”ති। තාස්වෙව දිසාසු කත්ථචිපි සත්තෙ වා සඞ්ඛාරෙ වා භයෙන න පටිහනති, සයං වා තෙහි න පටිහඤ්ඤතෙති <b>අප්පටිඝො। සන්තුස්සමානො</b>ති සකෙන, සන්තෙන වා, සමමෙව වා තුස්සනකො। <b>ඉතරීතරෙනා</b>ති යෙන කෙනචි පච්චයෙන, උච්චාවචෙන වා। පරිච්ච සයන්ති පවත්තන්ති කායචිත්තානි, තානි වා පරිසයන්ති අභිභවන්තීති <b>පරිස්සයා,</b> සීහබ්යග්ඝාදයො බාහිරා, කාමච්ඡන්දාදයො ච අජ්ඣත්තිකා කායචිත්තුපද්දවා, උපයොගත්ථෙ <pb M=2.117/> චෙතං සාමිවචනං। <b>සහිතා</b>ති අධිවාසනඛන්තියා, වීරියාදිධම්මෙහි ච යථාරහං ඛන්තා, ගහන්තා චාති අත්ථො। ථද්ධභාවකරභයාභාවෙන <b>අඡම්භී। එකො චරෙ</b>ති අසහායො එකාකී හුත්වා චරිතුං විහරිතුං සක්කුණෙය්ය। සමත්ථනෙ හි <b>එය්ය</b>-සද්දො යථා “කො ඉමං විජටයෙ ජට”න්ති (සං॰ නි॰ 1.23) ඛග්ගවිසාණකප්පතාය එකවිහාරීති දස්සෙති <b>“ඛග්ගවිසාණකප්පො”</b>ති ඉමිනා। සණ්ඨානෙන ඛග්ගසදිසං එකමෙව මත්ථකෙ උට්ඨිතං විසාණං යස්සාති <b>ඛග්ගො;</b> ඛග්ගසද්දෙන තංසදිසවිසාණස්ස ගහිතත්තා, මහිංසප්පමාණො මිගවිසෙසො, යො ලොකෙ “පලාසාදො, ගණ්ඨකො”ති ච වුච්චති, තස්ස විසාණෙන එකීභාවෙන සදිසොති අත්ථො। අපිච එකවිහාරිතාය ඛග්ගවිසාණකප්පොති දස්සෙතුම්පි එවං වුත්තං। විත්ථාරො පනස්සා අත්ථො <b>ඛග්ගවිසාණසුත්තවණ්ණනායං,</b> (සු॰ නි॰ අට්ඨ॰ 1.42) <b>චූළනිද්දෙසෙ</b> (චූළනි॰ 128) ච වුත්තනයෙන වෙදිතබ්බො।
bod:<b>එවං වණ්ණිත</b>න්ති ඛග්ගවිසාණසුත්තෙ භගවතා තථා දෙසනාය විවරිතං, ථොමිතං වා। ඛග්ගස්ස <pb V=2.102/> නාම මිගස්ස විසාණෙන කප්පො සදිසො තථා। කප්ප-සද්දො හෙත්ථ “සත්ථුකප්පෙන වත භො කිර සාවකෙන සද්ධිං මන්තයමානා”තිආදීසු (ම॰ නි॰ 1.260) විය පටිභාගෙ වත්තති, තස්ස භාවො <b>ඛග්ගවිසාණකප්පතා,</b> තං සො ආපජ්ජතීති සම්බන්ධො।
bod:වාතාභිඝාතාදීහි සියා සකුණො ඡින්නපක්ඛො, අසඤ්ජාතපක්ඛො වා, ඉධ පන ඩෙතුං සමත්ථො සපක්ඛිකොව අධිප්පෙතොති විසෙසදස්සනත්ථං පාළියං <b>“පක්ඛී සකුණො”</b>ති වුත්තං, න තු “ආකාසෙ අන්තලික්ඛෙ චඞ්කමතී”තිආදීසු (පටි॰ ම॰ 3.11) විය පරියායමත්තදස්සනත්ථන්ති ආහ <b>“පක්ඛයුත්තො සකුණො”</b>ති। <b>උප්පතතී</b>ති උද්ධං පතති ගච්ඡති, පක්ඛන්දතීති අත්ථො। <b>විධුනන්තා</b>ති විභින්දන්තා, විචාලෙන්තා වා। <b>අජ්ජතනායා</b>ති අජ්ජභාවත්ථාය। තථා <b>ස්වාතනායා</b>ති එත්ථාපි। අත්තනො පත්තං එව භාරො යස්සාති <b>සපත්තභාරො।</b> මමායනතණ්හාභාවෙන <b>නිස්සඞ්ගො।</b> පරිග්ගහතණ්හාභාවෙන <b>නිරපෙක්ඛො। යෙන කාම</b>න්ති යත්ථ අත්තනො රුචි, තත්ථ। භාවනපුංසකං වා එතං। යෙන යථා පවත්තො කාමොති හි <b>යෙනකාමො,</b> තං, යථාකාමන්ති අත්ථො।
sub:නීවරණප්පහානකථාවණ්ණනා
bod:216:පුබ්බෙ <pb M=2.118/> වුත්තස්සෙව අත්ථචතුක්කස්ස පුන සම්පිණ්ඩෙත්වා කථනං කිමත්ථන්ති අධිප්පායෙන අනුයොගං උද්ධරිත්වා සොධෙති <b>“සො…පෙ॰… කිං දස්සෙතී”</b>තිආදිනා। <b>පච්චයසම්පත්ති</b>න්ති සම්භාරපාරිපූරිං। <b>ඉමෙ චත්තාරො</b>ති සීලසංවරො ඉන්ද්රියසංවරො සම්පජඤ්ඤං සන්තොසොති පුබ්බෙ වුත්තා චත්තාරො ආරඤ්ඤිකස්ස සම්භාරා। <b>න ඉජ්ඣතී</b>ති න සම්පජ්ජති න සඵලො භවති। න කෙවලං අනිජ්ඣනමත්තං, අථ ඛො අයම්පි දොසොති දස්සෙති <b>“තිරච්ඡානගතෙහි වා”</b>තිආදිනා। <b>වත්තබ්බතං ආපජ්ජතී</b>ති “අසුකස්ස භික්ඛුනො අරඤ්ඤෙ තිරච්ඡානගතානං විය, වනචරකානං විය ච නිවාසනමත්තමෙව, න පන අරඤ්ඤවාසානුච්ඡවිකා කාචි සම්මාපටිපත්ති අත්ථී”ති අපවාදවසෙන වචනීයභාවමාපජ්ජති, ඉමස්සත්ථස්ස පන දස්සනෙන විරුජ්ඣනතො සද්ධිං-සද්දො න පොරාණොති දට්ඨබ්බං। අථ වා ආරඤ්ඤකෙහි තිරච්ඡානගතෙහි, වනචරවිසභාගජනෙහි වා සද්ධිං විප්පටිපත්තිවසෙන වසනීයභාවං ආපජ්ජති। “න භික්ඛවෙ පණිධාය අරඤ්ඤෙ වත්ථබ්බං, යො වසෙය්ය, ආපත්ති දුක්කටස්සා”තිආදීසු (පාරා॰ 223) විය හි <b>වත්ථබ්බ</b>-සද්දො වසිතබ්බපරියායො। තථා හි <b>විභඞ්ගට්ඨකථායම්පි</b> වුත්තං “එවරූපස්ස හි අරඤ්ඤවාසො කාළමක්කටඅච්ඡතරච්ඡදීපිමිගානං අටවිවාසසදිසො හොතී”ති (විභ॰ අට්ඨ॰ 526) <b>අධිවත්ථා</b>ති අධිවසන්තා। පඨමං <b>භෙරවසද්දං සාවෙන්ති</b>। තාවතා අපලායන්තස්ස <b>හත්ථෙහි</b>පි සීසං පහරිත්වා <pb V=2.103/> පලාපනාකාරං කරොන්තීති ආචරියසාරිපුත්තත්ථෙරෙන කථිතං। එවං බ්යතිරෙකතො පච්චයසම්පත්තියා දස්සිතභාවං පකාසෙත්වා ඉදානි අන්වයතොපි පකාසෙතුං <b>“යස්ස පනෙතෙ”</b>තිආදි වුත්තං। කථං ඉජ්ඣතීති ආහ <b>“සො හී”</b>තිආදි। <b>කාළකො තිලකො</b>ති වණ්ණවිකාරාපනරොගවසෙන අඤ්ඤත්ථ පරියායවචනං। වුත්තඤ්හි –
gax:“දුන්නාමකඤ්ච අරිසං, ඡද්දිකො වමථූරිතො।
gae:දවථු පරිතාපොථ, තිලකො තිලකාළකො”ති॥
bod:තිලසණ්ඨානං විය ජායතීති හි<b> තිලකො,</b> කාළො හුත්වා ජායතීති <b>කාළකො।</b> ඉධ පන පණ්ණත්තිවීතික්කමසඞ්ඛාතං ථුල්ලවජ්ජං කාළකසදිසත්තා <b>කාළකං,</b> මිච්ඡාවීතික්කමසඞ්ඛාතං අණුමත්තවජ්ජං තිලකසදිසත්තා <b>තිලක</b>න්ති <pb M=2.119/> අයං විසෙසො। <b>ත</b>න්ති තථා උප්පාදිතං පීතිං। විගතභාවෙන උපට්ඨානතො ඛයවයවසෙන සම්මසනං। ඛීයනට්ඨෙන හි <b>ඛයො</b>ව විගතො, විපරීතො වා හුත්වා අයනට්ඨෙන <b>වයො</b>තිපි වුච්චති। <b>අරියභූමි</b> නාම ලොකුත්තරභූමි। <b>ඉතී</b>ති අරියභූමිඔක්කමනතො, දෙවතානං වණ්ණභණනතො වා, තත්ථ තත්ථ දෙවතානං වචනං සුත්වා තස්ස යසො පත්ථටොති වුත්තං හොති, එවඤ්ච කත්වා හෙට්ඨා වුත්තං අයසපත්ථරණම්පි දෙවතානමාරොචනවසෙනාති ගහෙතබ්බං।
bod:විවිත්ත-සද්දො ජනවිවෙකෙති ආහ <b>“සුඤ්ඤ”</b>න්ති। තං පන ජනසද්දනිග්ඝොසාභාවෙන වෙදිතබ්බං සද්දකණ්ටකත්තා ඣානස්සාති දස්සෙතුං <b>“අප්පසද්දං අප්පනිග්ඝොසන්ති අත්ථො”</b>ති වුත්තං। ජනකග්ගහණෙනෙව හි ඉධ ජඤ්ඤං ගහිතං। තථා හි වුත්තං <b>විභඞ්ගෙ</b> “යදෙව තං අප්පනිග්ඝොසං, තදෙව තං විජනවාත”න්ති (විභ॰ 533)। <b>අප්පසද්ද</b>න්ති ච පකතිසද්දාභාවමාහ। <b>අප්පනිග්ඝොස</b>න්ති නගරනිග්ඝොසාදිසද්දාභාවං। ඊදිසෙසු හි බ්යඤ්ජනං සාවසෙසං විය, අත්ථො පන නිරවසෙසොති අට්ඨකථාසු වුත්තං। <b>මජ්ඣිමාගමට්ඨකථාවණ්ණනායං</b> (ම॰ නි॰ අට්ඨ॰ 3.364) පන <b>ආචරියධම්මපාලත්ථෙරො</b> එවමාහ “අප්පසද්දස්ස පරිත්තපරියායං මනසි කත්වා වුත්තං ‘බ්යඤ්ජනං සාවසෙසං සියා’ති। තෙනාහ ‘න හි තස්සා’තිආදි। <b>අප්ප</b>සද්දො පනෙත්ථ අභාවත්ථොතිපි සක්කා විඤ්ඤාතුං ‘අප්පාබාධතඤ්ච සඤ්ජානාමී’තිආදීසු (ම॰ නි॰ 1.225) වියා”ති। තමත්ථං <b>විභඞ්ගපාළියා</b> (විභ॰ 528) සංසන්දන්තො <b>“එතදෙවා”</b>තිආදිමාහ। <b>එතදෙවා</b>ති ච මයා සංවණ්ණියමානං නිස්සද්දතං එවාති අත්ථො। <b>සන්තිකෙපී</b>ති ගාමාදීනං සමීපෙපි එදිසං විවිත්තං නාම, පගෙව දූරෙති අත්ථො। <b>අනාකිණ්ණ</b>න්ති අසඞ්කිණ්ණං අසම්බාධං। යස්ස සෙනාසනස්ස සමන්තා ගාවුතම්පි අඩ්ඪයොජනම්පි පබ්බතගහනං වනගහනං නදීගහනං හොති, න කොචි අවෙලාය උපසඞ්කමිතුං <pb V=2.104/> සක්කොති, ඉදං සන්තිකෙපි අනාකිණ්ණං නාම। <b>සෙතී</b>ති සයති। <b>ආසතී</b>ති නිසීදති। <b>“එත්ථා”</b>ති ඉමිනා <b>සෙන</b>-සද්දස්ස, <b>ආසන</b>-සද්දස්ස ච අධිකරණත්ථභාවං දස්සෙති, <b>ච</b>-සද්දෙන ච තදුභයපදස්ස චත්ථසමාසභාවං। <b>“තෙනාහා”</b>තිආදිනා <b>විභඞ්ගපාළි</b>මෙව ආහරති।
bod:ඉදානි තස්සායෙවත්ථං සෙනාසනප්පභෙදදස්සනවසෙන විභාවෙතුං <b>“අපිචා”</b>තිආදි වුත්තං। විභඞ්ගපාළියං නිදස්සනනයෙන සරූපතො දස්සිතසෙනාසනස්සෙව හි අයං විභාගො। තත්ථ <b>විහාරො</b> පාකාරපරිච්ඡින්නො සකලො <pb M=2.120/> ආවාසො। <b>අඩ්ඪයොගො</b> දීඝපාසාදො, “ගරුළසණ්ඨානපාසාදො”තිපි වදන්ති। <b>පාසාදො</b> චතුරස්සපාසාදො। <b>හම්මියං</b> මුණ්ඩච්ඡදනපාසාදො। <b>අට්ටො</b> පටිරාජූනං පටිබාහනයොග්ගො චතුපඤ්චභූමකො පතිස්සයවිසෙසො। <b>මාළො</b> එකකූටසඞ්ගහිතො අනෙකකොණවන්තො පතිස්සයවිසෙසො। අපරො නයො – <b>විහාරො</b> දීඝමුඛපාසාදො। <b>අඩ්ඪයොගො</b> එකපස්සඡදනකගෙහං। තස්ස කිර එකපස්සෙ භිත්ති උච්චතරා හොති, ඉතරපස්සෙ නීචා, තෙන තං එකඡදනකං හොති। <b>පාසාදො</b> ආයතචතුරස්සපාසාදො। <b>හම්මියං</b> මුණ්ඩච්ඡදනකං චන්දිකඞ්ගණයුත්තං। <b>ගුහා</b> කෙවලා පබ්බතගුහා। <b>ලෙණං</b> ද්වාරබන්ධං පබ්භාරං। සෙසං වුත්තනයමෙව। “මණ්ඩපොති සාඛාමණ්ඩපො”ති (දී॰ නි॰ ටී॰ 1.216) එවං <b>ආචරියධම්මපාලත්ථෙරෙන,</b> අඞ්ගුත්තරටීකාකාරෙන ච <b>ආචරියසාරිපුත්තත්ථෙරෙන</b> වුත්තං।
bod:<b>විභඞ්ගට්ඨකථායං</b> (විභ॰ අට්ඨ॰ 527) පන <b>විහාරො</b>ති සමන්තා පරිහාරපථං, අන්තොයෙව ච රත්තිට්ඨානදිවාට්ඨානානි දස්සෙත්වා කතසෙනාසනං। <b>අඩ්ඪයොගො</b>ති සුපණ්ණවඞ්කගෙහං। <b>පාසාදො</b>ති ද්වෙ කණ්ණිකානි ගහෙත්වා කතො දීඝපාසාදො। <b>අට්ටො</b>ති පටිරාජාදිපටිබාහනත්ථං ඉට්ඨකාහි කතො බහලභිත්තිකො චතුපඤ්චභූමකො පතිස්සයවිසෙසො। <b>මාළො</b>ති භොජනසාලාසදිසො මණ්ඩලමාළො। <b>විනයට්ඨකථායං</b> පන “එකකූටසඞ්ගහිතො චතුරස්සපාසාදො”ති (පාරා॰ අට්ඨ॰ 2.482-487) වුත්තං। <b>ලෙණ</b>න්ති පබ්බතං ඛණිත්වා වා පබ්භාරස්ස අප්පහොනකට්ඨානෙ කුට්ටං උට්ඨාපෙත්වා වා කතසෙනාසනං। <b>ගුහා</b>ති භූමිදරි වා යත්ථ රත්තින්දිවං දීපං ලද්ධුං වට්ටති, පබ්බතගුහා වා භූමිගුහා වාති වුත්තං।
bod:තං ආවසථභූතං පතිස්සයසෙනාසනං විහරිතබ්බට්ඨෙන, විහාරට්ඨානට්ඨෙන ච <b>විහාරසෙනාසනං නාම।</b> මසාරකාදිචතුබ්බිධො <b>මඤ්චො।</b> තථා <b>පීඨං।</b> උණ්ණභිසිආදිපඤ්චවිධා <b>භිසි।</b> සීසප්පමාණං <b>බිම්බොහනං।</b> විත්ථාරතො විදත්ථිචතුරඞ්ගුලතා, දීඝතො මඤ්චවිත්ථාරප්පමාණතා චෙත්ථ සීසප්පමාණං। මසාරකාදීනි මඤ්චපීඨභාවතො, භිසිඋපධානඤ්ච මඤ්චපීඨසම්බන්ධතො <b>මඤ්චපීඨසෙනාසනං।</b> මඤ්චපීඨභූතඤ්හි සෙනාසනං, මඤ්චපීඨසම්බන්ධඤ්ච සාමඤ්ඤනිද්දෙසෙන, එකසෙසෙන වා “මඤ්චපීඨසෙනාසන”න්ති <pb V=2.105/> වුච්චති। <b>ආචරියසාරිපුත්තත්ථෙරොපි</b> එවමෙව වදති। <b>ආචරියධම්මපාලත්ථෙරෙන</b> පන <b>“මඤ්චපීඨසෙනාසන</b>න්ති මඤ්චපීඨඤ්චෙව මඤ්චපීඨසම්බන්ධසෙනාසනඤ්චා”ති (දී॰ නි॰ ටී॰ 1.216) වුත්තං। <b>චිමිලිකා</b> <pb M=2.121/> නාම සුධාපරිකම්මකතාය භූමියා වණ්ණානුරක්ඛණත්ථං පටඛණ්ඩාදීහි සිබ්බෙත්වා කතා। <b>චම්මඛණ්ඩො</b> නාම සීහබ්යග්ඝදීපිතරච්ඡචම්මාදීසුපි යං කිඤ්චි චම්මං। <b>අට්ඨකථාසු</b> (පාචි॰ අට්ඨ॰ 112; වි॰ සඞ්ග॰ අට්ඨ॰ 82) හි සෙනාසනපරිභොගෙ පටික්ඛිත්තචම්මං න දිස්සති। <b>තිණසන්ථාරො</b>ති යෙසං කෙසඤ්චි තිණානං සන්ථාරො। එසෙව නයො <b>පණ්ණසන්ථාරෙ</b>පි। චිමිලිකාදි භූමියං සන්ථරිතබ්බතාය <b>සන්ථතසෙනාසනං। යත්ථ වා පන භික්ඛූ පටික්කමන්තී</b>ති ඨපෙත්වා වා එතානි මඤ්චාදීනි යත්ථ භික්ඛූ සන්නිපතන්ති, <b>සබ්බමෙතං සෙනාසනං</b> නාමාති එවං වුත්තං අවසෙසං රුක්ඛමූලාදිපටික්කමිතබ්බට්ඨානං අභිසඞ්ඛරණාභාවතො කෙවලං සයනස්ස, නිස්සජ්ජාය ච ඔකාසභූතත්තා <b>ඔකාසසෙනාසනං। සෙනාසනග්ගහණෙනා</b>ති “විවිත්තං සෙනාසන”න්ති ඉමිනා සෙනාසනසද්දෙන විවිත්තසෙනාසනස්ස වා ආදානෙන, වචනෙන වා ගහිතමෙව සාමඤ්ඤජොතනාය විසෙසෙ අවට්ඨානතො, විසෙසත්ථිනා ච විසෙසස්ස පයුජ්ජිතබ්බතො।
bod:යදෙවං කස්මා “අරඤ්ඤ”න්තිආදි පුන වුත්තන්ති අනුයොගෙන <b>“ඉධ පනස්සා”</b>තිආදිමාහ। එවං ගහිතෙසුපි සෙනාසනෙසු යථාවුත්තස්ස භික්ඛුනො අනුච්ඡවිකමෙව සෙනාසනං දස්සෙතුකාමත්තා පුන එවං වුත්තන්ති අධිප්පායො। <b>“භික්ඛුනීනං වසෙන ආගත”</b>න්ති ඉදං විනයෙ ආගතමෙව සන්ධාය වුත්තං, න අභිධම්මෙ। විනයෙ හි <b>ගණම්හාඔහීයනසික්ඛාපදෙ</b> (පාචි॰ 691) භික්ඛුනීනං ආරඤ්ඤකධුතඞ්ගස්ස පටික්ඛිත්තත්තා ඉදම්පි ච තාසං අරඤ්ඤං නාම, න පන පඤ්චධනුසතිකං පච්ඡිමං අරඤ්ඤමෙව සෙනාසනං, ඉදම්පි ච තාසං ගණම්හාඔහීයනාපත්තිකරං, න තු පඤ්චධනුසතිකාදිමෙව අරඤ්ඤං। වුත්තඤ්හි තත්ථ –
ind:“එකා වා ගණම්හා ඔහීයෙය්යාති අගාමකෙ අරඤ්ඤෙ දුතියිකාය භික්ඛුනියා දස්සනූපචාරං වා සවනූපචාරං වා විජහන්තියා ආපත්ති ථුල්ලච්චයස්ස, විජහිතෙ ආපත්ති සඞ්ඝාදිසෙසස්සා”ති।
bod:<b>විනයට්ඨකථාසු</b>පි (පාචි॰ අට්ඨ॰ 692) හි තථාව අත්ථො වුත්තොති। අභිධම්මෙ පන “අරඤ්ඤන්ති නික්ඛමිත්වා බහි ඉන්දඛීලා සබ්බමෙතං අරඤ්ඤ”න්ති (විභ॰ 529) ආගතං। විනයසුත්තන්තා හි උභොපි පරියායදෙසනා නාම, අභිධම්මො පන නිප්පරියායදෙසනා, තස්මා යං න ගාමපදෙසන්තොගධං, තං අරඤ්ඤන්ති නිප්පරියායෙන දස්සෙතුං තථා වුත්තං। ඉන්දඛීලා බහි නික්ඛමිත්වා <pb V=2.106/> යං ඨානං පවත්තං <pb M=2.122/>, සබ්බමෙතං අරඤ්ඤං නාමාති චෙත්ථ අත්ථො। <b>ආරඤ්ඤකං නාම…පෙ॰… පච්ඡිමන්ති ඉදං පන</b> සුත්තන්තනයෙන <b>ආරඤ්ඤකසික්ඛාපදෙ</b> (පාරා॰ 652) ආරඤ්ඤිකං භික්ඛුං සන්ධාය වුත්තං <b>ඉමස්ස භික්ඛුනො අනුරූපං,</b> තස්මා <b>විසුද්ධිමග්ගෙ ධුතඞ්ගනිද්දෙසෙ</b> (විසුද්ධි॰ 1.19) යං <b>තස්ස ලක්ඛණං වුත්තං,</b> තං යුත්තමෙව, අතො තත්ථ වුත්තනයෙන ගහෙතබ්බන්ති අධිප්පායො।
bod:<b>සන්දච්ඡාය</b>න්ති සීතච්ඡායං। තෙනාහ <b>“තත්ථ හී”</b>තිආදි। <b>රුක්ඛමූල</b>න්ති රුක්ඛසමීපං। වුත්තඤ්හෙතං “යාවතා මජ්ඣන්හිකෙ කාලෙ සමන්තා ඡායා ඵරති, නිවාතෙ පණ්ණානි නිපතන්ති, එත්තාවතා රුක්ඛමූල”න්ති। <b>පබ්බත</b>න්ති සුද්ධපාසාණසුද්ධපංසුඋභයමිස්සකවසෙන තිවිධොපි පබ්බතො අධිප්පෙතො, න සිලාමයො එව। <b>සෙල</b>-සද්දො පන අවිසෙසතො පබ්බතපරියායොති කත්වා එවං වුත්තං। <b>“තත්ථ හී”</b>තිආදිනා තදුභයස්ස අනුරූපතං දස්සෙති। <b>දිසාසු ඛායමානාසූ</b>ති දසසු දිසාසු අභිමුඛීභාවෙන දිස්සමානාසු। තථාරූපෙනපි කාරණෙන සියා චිත්තස්ස එකග්ගතාති එතං වුත්තං, සබ්බදිසාහි ආගතෙන වාතෙන බීජියමානභාවහෙතුදස්සනත්ථන්ති කෙචි। <b>කං වුච්චති උදකං</b> පිපාසවිනොදනස්ස කාරකත්තා। <b>“යං නදීතුම්බන්තිපි නදීකුඤ්ජන්තිපි වදන්ති,</b> තං කන්දරන්ති අපබ්බතපදෙසෙපි විදුග්ගනදීනිවත්තනපදෙසං කන්දරන්ති දස්සෙතී”ති (විභ॰ මූලටී॰ 530) <b>ආචරියානන්දත්ථෙරො,</b> තෙනෙව විඤ්ඤායති “නදීතුම්බනදීකුඤ්ජසද්දා නදීනිවත්තනපදෙසවාචකා”ති। නදීනිවත්තනපදෙසො ච නාම නදියා නික්ඛමනඋදකෙන පුන නිවත්තිත්වා ගතො විදුග්ගපදෙසො। “අපබ්බතපදෙසෙපී”ති වදන්තො පන අට්ඨකථායං නිදස්සනමත්තෙන පඨමං පබ්බතපදෙසන්ති වුත්තං, යථාවුත්තො පන නදීපදෙසොපි කන්දරො එවාති දස්සෙති।
bod:<b>“තත්ථ හී”</b>තිආදිනාපි නිදස්සනමත්තෙනෙව තස්සානුරූපභාවමාහ। <b>උස්සාපෙත්වා</b>ති පුඤ්ජං කත්වා। “ද්වින්නං පබ්බතානම්පි ආසන්නතරෙ ඨිතානං ඔවරකාදිසදිසං විවරං හොති, එකස්මිංයෙව පන පබ්බතෙ උමඞ්ගසදිස”න්ති වදන්ති ආචරියා। එකස්මිංයෙව හි උමඞ්ගසදිසං අන්තොලෙණං හොති උපරි පටිච්ඡන්නත්තා, න ද්වීසු තථා අප්පටිච්ඡන්නත්තා, තස්මා “උමඞ්ගසදිස”න්ති ඉදං “එකස්මිං යෙවා”ති ඉමිනා සම්බන්ධනීයං। “මහාවිවර”න්ති ඉදං පන උභයෙහිපි। <b>උමඞ්ගසදිස</b>න්ති ච “සුදුඞ්ගාසදිස”න්ති (දී॰ නි॰ ටී॰ 1.216) <b>ආචරියෙන</b> වුත්තං। <b>සුදුඞ්ගා</b>ති හි භූමිඝරස්සෙතං <pb M=2.123/> අධිවචනං, “තං ගහෙත්වා සුදුඞ්ගාය රවන්තං යක්ඛිනී ඛිපී”තිආදීසු විය। <b>මනුස්සානං අනුපචාරට්ඨාන</b>න්ති පකතිසඤ්චාරවසෙන මනුස්සෙහි න සඤ්චරිතබ්බට්ඨානං। කස්සනවප්පනාදිවසෙන හි පකතිසඤ්චාරපටික්ඛෙපො ඉධාධිප්පෙතො। තෙනාහ <b>“යත්ථ</b> <pb V=2.107/> <b>න කසන්ති න වපන්තී”</b>ති। <b>ආදි</b>සද්දෙන පන “වනපත්ථන්ති වනසණ්ඨානමෙතං සෙනාසනානං අධිවචනං, වනපත්ථන්ති භීසනකානමෙතං, වනපත්ථන්ති සලොමහංසානමෙතං, වනපත්ථන්ති පරියන්තානමෙතං, වනපත්ථන්ති න මනුස්සූපචාරානමෙතං සෙනාසනානං අධිවචන”න්ති (විභ॰ 531) ඉමං <b>විභඞ්ගපාළිසෙසං</b> සඞ්ගණ්හාති। <b>පත්ථො</b>ති හි පබ්බතස්ස සමානභූමි, යො “සානූ”තිපි වුච්චති, තස්සදිසත්තා පන මනුස්සානමසඤ්චරණභූතං වනං, තස්මා පත්ථසදිසං වනං <b>වනපත්ථො</b>ති විසෙසනපරනිපාතො දට්ඨබ්බො। සබ්බෙසං සබ්බාසු දිසාසු අභිමුඛො ඔකාසො <b>අබ්භොකාසො</b>ති ආහ <b>“අච්ඡන්න”</b>න්ති, කෙනචි ඡදනෙන අන්තමසො රුක්ඛසාඛායපි න ඡාදිතන්ති අත්ථො। දණ්ඩකානං උපරි චීවරං ඡාදෙත්වා කතා <b>චීවරකුටි। නික්කඩ්ඪිත්වා</b>ති නීහරිත්වා। අන්තොපබ්භාරලෙණසදිසො පලාලරාසියෙව අධිප්පෙතො, ඉතරථා තිණපණ්ණසන්ථාරසඞ්ගොපි සියාති වුත්තං <b>“පබ්භාරලෙණසදිසෙ ආලයෙ”</b>ති, පබ්භාරසදිසෙ, ලෙණසදිසෙ වාති අත්ථො। <b>ගච්ඡගුම්බාදීනම්පී</b>ති <b>පි</b>-සද්දෙන පුරිමනයං සම්පිණ්ඩෙති।
bod:පිණ්ඩපාතස්ස පරියෙසනං <b>පිණ්ඩපාතො</b> උත්තරපදලොපෙන, තතො පටික්කන්තො <b>පිණ්ඩපාතපටික්කන්තො</b>ති ආහ <b>“පිණ්ඩපාතපරියෙසනතො පටික්කන්තො”</b>ති। <b>පල්ලඞ්ක</b>න්ති එත්ථ <b>පරි</b>-සද්දො “සමන්තතො”ති එතස්මිං අත්ථෙ, තස්මා පරිසමන්තතො අඞ්කනං ආසනං <b>පල්ලඞ්කො</b> ර-කාරස්ස ල-කාරං, ද්විභාවඤ්ච කත්වා යථා “පලිබුද්ධො”ති, (මි॰ ප॰ 6.3.6) සමන්තභාවො ච වාමොරුං, දක්ඛිණොරුඤ්ච සමං ඨපෙත්වා උභින්නං පාදානං අඤ්ඤමඤ්ඤසම්බන්ධනකරණං। තෙනාහ <b>“සමන්තතො ඌරුබද්ධාසන”</b>න්ති। ඌරූනං බන්ධනවසෙන නිසජ්ජාව ඉධ පල්ලඞ්කො, න ආහරිමෙහි වාළෙහි කතොති වුත්තං හොති। <b>ආභුජිත්වා</b>ති ච යථා පල්ලඞ්කවසෙන නිසජ්ජා හොති, තථා උභො පාදෙ ආභුග්ගෙ සමිඤ්ජිතෙ කත්වා, තං පන උභින්නං පාදානං තථාබන්ධතාකරණමෙවාති ආහ <b>“බන්ධිත්වා”</b>ති। <b>උජුං කාය</b>න්ති එත්ථ <b>කාය</b>-සද්දො උපරිමකායවිසයො හෙට්ඨිමකායස්ස අනුජුකං ඨපනස්ස නිසජ්ජාවචනෙනෙව විඤ්ඤාපිතත්තාති වුත්තං <b>“උපරිමං සරීරං උජුං ඨපෙත්වා”</b>ති। තං පන උපරිමකායස්ස <pb M=2.124/> උජුකං ඨපනං සරූපතො දස්සෙති <b>“අට්ඨාරසා”</b>තිආදිනා, අට්ඨාරසන්නං පිට්ඨිකණ්ටකට්ඨිකානං කොටියා කොටිං පටිපාදනමෙව තථා ඨපනන්ති අධිප්පායො।
bod:ඉදානි තථා ඨපනස්ස පයොජනං දස්සෙන්තො <b>“එවඤ්හී”</b>තිආදිමාහ। තත්ථ <b>එව</b>න්ති තථා ඨපනෙ සති, ඉමිනා වා තථාඨපනහෙතුනා। <b>න පණමන්තී</b>ති න ඔනමන්ති। <b>“අථස්සා”</b>තිආදි පන පරම්පරපයොජනදස්සනං। <b>අථා</b>ති එවං අනොනමනෙ। <b>වෙදනා</b>ති පිට්ඨිගිලානාදිවෙදනා। <b>න පරිපතතී</b>ති න විගච්ඡති වීථිං න විලඞ්ඝෙති। තතො එව පුබ්බෙනාපරං විසෙසප්පත්තියා කම්මට්ඨානං <b>වුද්ධිං ඵාතිං වෙපුල්ලං උපගච්ඡති</b>। පරිසද්දො චෙත්ථ අභිසද්දපරියායො අභිමුඛත්ථොති වුත්තං <pb V=2.108/> <b>“කම්මට්ඨානාභිමුඛ”</b>න්ති, බහිද්ධා පුථුත්තාරම්මණතො නිවාරෙත්වා කම්මට්ඨානංයෙව පුරක්ඛත්වාති අත්ථො। පරිසද්දස්ස සමීපත්ථතං දස්සෙති <b>“මුඛසමීපෙ වා කත්වා”</b>ති ඉමිනා, මුඛස්ස සමීපෙ විය චිත්තෙ නිබද්ධං උපට්ඨාපනවසෙන කත්වාති වුත්තං හොති। පරිසද්දස්ස සමීපත්ථතං <b>විභඞ්ගපාළියා</b> (විභ॰ 537) සාධෙතුං <b>“තෙනෙවා”</b>තිආදි වුත්තං। <b>නාසිකග්ගෙ</b>ති නාසපුටග්ගෙ। <b>මුඛනිමිත්තං</b> නාම උත්තරොට්ඨස්ස වෙමජ්ඣප්පදෙසො, යත්ථ නාසිකවාතො පටිහඤ්ඤති।
bod:එත්ථ ච යථා “විවිත්තං සෙනාසනං භජතී”තිආදිනා (විභ॰ 508) භාවනානුරූපං සෙනාසනං දස්සිතං, එවං “නිසීදතී”ති ඉමිනා අලීනානුද්ධච්චපක්ඛිකො සන්තො ඉරියාපථො දස්සිතො, “පල්ලඞ්කං ආභුජිත්වා”ති ඉමිනා නිසජ්ජාය දළ්හභාවො, “පරිමුඛං සතිං උපට්ඨපෙත්වා”ති ඉමිනා ආරම්මණපරිග්ගහණූපායොති। <b>පරි</b>-සද්දො පරිග්ගහට්ඨො “පරිණායිකා”තිආදීසු (ධ॰ ස॰ 16) විය। <b>මුඛ</b>-සද්දො නිය්යානට්ඨො “සුඤ්ඤතවිමොක්ඛමුඛ”න්තිආදීසු විය। පටිපක්ඛතො නික්ඛමනමෙව හි නිය්යානං। අසම්මොසනභාවො <b>උපට්ඨානට්ඨො। තත්රා</b>ති පටිසම්භිදානයෙ। <b>පරිග්ගහිතනිය්යාන</b>න්ති සබ්බථා ගහිතාසම්මොසතාය පරිග්ගහිතං, පරිච්චත්තසම්මොසපටිපක්ඛතාය ච නිය්යානං <b>සතිං කත්වා,</b> පරමං සතිනෙපක්කං උපට්ඨපෙත්වාති වුත්තං හොති। අයං <b>ආචරියධම්මපාලත්ථෙරස්ස, ආචරියසාරිපුත්තත්ථෙරස්ස</b> ච මති। අථ වා “කායාදීසු සුට්ඨුපවත්තියා පරිග්ගහිතං, තතො එව ච නිය්යානභාවයුත්තං, කායාදිපරිග්ගහණඤාණසම්පයුත්තතාය වා පරිග්ගහිතං, තතොයෙව ච නිය්යානභූතං <pb M=2.125/> උපට්ඨානං කත්වාති අත්ථො”ති අයං <b>ආචරියානන්දත්ථෙරස්ස</b> (විභ॰ මූලටී॰ 537) මති।
bod:217:අභිජ්ඣායති ගිජ්ඣති අභිකඞ්ඛති එතායාති <b>අභිජ්ඣා,</b> කාමච්ඡන්දනීවරණං। <b>ලුච්චනට්ඨෙනා</b>ති භිජ්ජනට්ඨෙන, ඛණෙ ඛණෙ භිජ්ජනට්ඨෙනාති අත්ථොති <b>ආචරියධම්මපාලත්ථෙරෙන,</b> (දී॰ නි॰ ටී॰ 1.217) <b>අඞ්ගුත්තරටීකාකාරෙන</b> ච <b>ආචරියසාරිපුත්තත්ථෙරෙන</b> වුත්තං। සුත්තෙසු ච දිස්සති “ලුච්චතීති ඛො භික්ඛු ලොකොති වුච්චති। කිඤ්ච ලුච්චති? චක්ඛු ඛො භික්ඛු ලුච්චති, රූපා ලුච්චන්ති, චක්ඛුවිඤ්ඤාණං ලුච්චතී”තිආදි। (සං॰ නි॰ 4.82) <b>අභිධම්මට්ඨකථායං,</b> (ධ॰ ස॰ අට්ඨ॰ 7-13) පන ඉධ ච අධුනා පොත්ථකෙ “ලුච්චනපලුච්චනට්ඨෙනා”ති ලිඛිතං। තත්ථ ලුච්චනමෙව පලුච්චනපරියායෙන විසෙසෙත්වා වුත්තං। ලුචසද්දො හි අපෙක්ඛනාදිඅත්ථොපි භවති “ඔලොකෙතී”තිආදීසු, භිජ්ජනපභිජ්ජනට්ඨෙනාති අත්ථො। <b>වංසත්ථපකාසිනියං</b> පන වුත්තං “ඛණභඞ්ගවසෙන ලුච්චනසභාවතො, චුතිභඞ්ගවසෙන ච පලුච්චනසභාවතො ලොකො නාමා”ති (වංසත්ථපකාසිනියං නාම මහාවංසටීකායං පඨමපරිච්ඡෙදෙ පඤ්චමගාථා වණ්ණනායං) කෙචි පන “භිජ්ජනඋප්පජ්ජනට්ඨෙනා”ති අත්ථං වදන්ති। ආහච්චභාසිතවචනත්ථෙන විරුජ්ඣනතො, ලුචසද්දස්ස ච <pb V=2.109/> අනුප්පාදවාචකත්තා අයුත්තමෙවෙතං। අපිච ආචරියෙහිපි “ලුච්චනපලුච්චනට්ඨෙනා”ති පාඨමෙව උල්ලිඞ්ගෙත්වා තථා අත්ථො වුත්තො සියා, පච්ඡා පන පරම්පරාභතවසෙන පමාදලෙඛත්තා තත්ථ තත්ථ න දිට්ඨොති දට්ඨබ්බං, න ලුච්චති න පලුච්චතීති යො ගහිතොපි තථා න හොති, ස්වෙව ලොකො, අනිච්චානුපස්සනාය වා ලුච්චති භිජ්ජති විනස්සතීති ගහෙතබ්බොව ලොකොති තංගහණරහිතානං ලොකුත්තරානං නත්ථි ලොකතා, දුක්ඛසච්චං වා ලොකොති වුත්තං <b>“පඤ්චුපාදානක්ඛන්ධා ලොකො”</b>ති। එවං තත්ථ තත්ථ වචනතොපි යථාවුත්තො කෙසඤ්චි අත්ථො න යුත්තොති।
bod:<b>තස්මා</b>ති පඤ්චුපාදානක්ඛන්ධානමෙව ලොකභාවතො। <b>වික්ඛම්භනවසෙනා</b>ති එත්ථ <b>වික්ඛම්භනං</b> තදඞ්ගප්පහානවසෙනෙව අනුප්පාදනං අප්පවත්තනං, න පන වික්ඛම්භනප්පහානවසෙන පටිපක්ඛානං සුට්ඨුපහීනං। <b>“පහීනත්තා”</b>ති හි තථාපහීනසදිසතං එව සන්ධාය වුත්තං। කස්මාති චෙ? ඣානස්ස අනධිගතත්තා। එවං පන පුබ්බභාගභාවනාය තථා පහානතොයෙවෙතං චිත්තං <b>විගතාභිජ්ඣං</b> නාම, න <pb M=2.126/> තු චක්ඛුවිඤ්ඤාණමිව සභාවතො අභිජ්ඣාවිරහිතත්තාති දස්සෙතුං <b>“න චක්ඛුවිඤ්ඤාණසදිසෙනා”</b>ති වුත්තං। <b>යථා ත</b>න්ති එත්ථ <b>ත</b>න්ති නිපාතමත්තං, <b>තං</b> චිත්තං වා। අධුනා මුඤ්චනස්ස, අනාගතෙ ච පුන අනාදානස්ස කරණං පරිසොධනං නාමාති වුත්තං හොති। යථා ච ඉමස්ස චිත්තස්ස පුබ්බභාගභාවනාය පරිසොධිතත්තා විගතාභිජ්ඣතා, එවං අබ්යාපන්නතා, විගතථිනමිද්ධතා, අනුද්ධතතා, නිබ්බිචිකිච්ඡතා ච වෙදිතබ්බාති නිදස්සෙන්තො <b>“බ්යාපාදපදොසං පහායාතිආදීසුපි එසෙව නයො”</b>ති ආහ। <b>පූතිකුම්මාසාදයො</b>ති ආභිදොසිකයවකුම්මාසාදයො। <b>පුරිමපකති</b>න්ති පරිසුද්ධපණ්ඩරසභාවං, ඉමිනා විකාරමාපජ්ජතීති අත්ථං දස්සෙති। <b>විකාරාපත්තියා</b>ති පුරිමපකතිවිජහනසඞ්ඛාතෙන විකාරමාපජ්ජනෙන। <b>“උභය”</b>න්තිආදිනා තුල්යත්ථසමාසභාවමාහ। “යා තස්මිං සමයෙ චිත්තස්ස අකල්ලතා”තිආදිනා (ධ॰ ස॰ 1162; විභ॰ 546) ථිනස්ස, “යා තස්මිං සමයෙ කායස්ස අකල්ලතා”තිආදිනා ච මිද්ධස්ස <b>අභිධම්මෙ</b> නිද්දිට්ඨත්තා <b>“ථිනං චිත්තගෙලඤ්ඤං, මිද්ධං චෙතසිකගෙලඤ්ඤ”</b>න්ති වුත්තං। සතිපි හි ථිනමිද්ධස්ස අඤ්ඤමඤ්ඤං අවිප්පයොගෙ චිත්තකායලහුතාදීනං විය චිත්තචෙතසිකානං යථාක්කමං තංතංවිසෙසස්ස යා තෙසං අකල්ලතාදීනං විසෙසපච්චයතා, අයමෙතෙසං සභාවොති දට්ඨබ්බං। <b>දිට්ඨාලොකො</b> නාම පස්සිතො රත්තිං චන්දාලොකදීපාලොකඋක්කාලොකාදි, දිවා ච සූරියාලොකාදි। රත්තිම්පි දිවාපි තස්ස සඤ්ජානනසමත්ථා සඤ්ඤා <b>ආලොකසඤ්ඤා,</b> තස්සා ච විගතනීවරණාය පරිසුද්ධාය අත්ථිතා ඉධ අධිප්පෙතා। අතිසයත්ථවිසිට්ඨස්ස හි අත්ථිඅත්ථස්ස අවබොධකො අයමීකාරොති දස්සෙන්තො <b>“රත්තිම්පී”</b>තිආදිමාහ, විගතථිනමිද්ධභාවස්ස කාරණත්තා චෙතං වුත්තං। සුත්තෙසු පාකටොවායමත්ථො।
bod:සරතීති <pb V=2.110/> <b>සතො,</b> සම්පජානාතීති <b>සම්පජානො</b>ති එවං පුග්ගලනිද්දෙසොති දස්සෙති <b>“සතියා ච ඤාණෙන ච සමන්නාගතො”</b>ති ඉමිනා। සන්තෙසුපි අඤ්ඤෙසු වීරියසමාධිආදීසු කස්මා ඉදමෙව උභයං වුත්තං, විගතාභිජ්ඣාදීසු වා ඉදං උභයං අවත්වා කස්මා ඉධෙව වුත්තන්ති අනුයොගමපනෙතුං <b>“ඉදං උභය”</b>න්තිආදි වුත්තං, පුග්ගලාධිට්ඨානෙන නිද්දිට්ඨසතිසම්පජඤ්ඤසඞ්ඛාතං ඉදං උභයන්ති අත්ථො। <b>අතික්කමිත්වා ඨිතො</b>ති ත-සද්දස්ස අතීතත්ථතං ආහ, පුබ්බභාගභාවනාය පජහනමෙව ච අතික්කමනං। “කථං ඉදං <pb M=2.127/> කථං ඉද”න්ති පවත්තතීති <b>කථංකථා,</b> විචිකිච්ඡා, සා එතස්ස අත්ථීති <b>කථංකථී,</b> න කථංකථී <b>අකථංකථී,</b> නිබ්බිචිකිච්ඡොති වචනත්ථො, අත්ථමත්තං පන දස්සෙතුං <b>“කථං ඉදං කථං ඉද’න්ති එවං නප්පවත්තතීති අකථංකථී”</b>ති වුත්තං। “කුසලෙසු ධම්මෙසූ”ති ඉදං “අකථංකථී”ති ඉමිනා සම්බජ්ඣිතබ්බන්ති ආහ <b>“න විචිකිච්ඡති, න කඞ්ඛතීති අත්ථො”</b>ති। <b>වචනත්ථලක්ඛණාදිභෙදතො</b>ති එත්ථ <b>ආදි</b>සද්දෙන පච්චයපහානපහායකාදීනම්පි සඞ්ගහො දට්ඨබ්බො। තෙපි හි පභෙදතො වත්තබ්බාති।
bod:218:වඩ්ඪියා ගහිතං ධනං ඉණං නාමාති වුත්තං <b>“වඩ්ඪියා ධනං ගහෙත්වා”</b>ති। විගතො අන්තො <b>බ්යන්තො,</b> සො යස්සාති <b>බ්යන්තී।</b> තෙනාහ <b>“විගතන්ත”</b>න්ති, විරහිතදාතබ්බඉණපරියන්තං කරෙය්යාති චෙතස්ස අත්ථො। <b>තෙස</b>න්ති වඩ්ඪියා ගහිතානං ඉණධනානං। <b>පරියන්තො නාම</b> තදුත්තරි දාතබ්බඉණසෙසො। නත්ථි ඉණමස්සාති <b>අණණො।</b> තස්ස භාවො <b>ආණණ්යං।</b> තමෙව නිදානං <b>ආණණ්යනිදානං,</b> ආණණ්යහෙතු ආණණ්යකාරණාති අත්ථො। ආණණ්යමෙව හි නිදානං කාරණමස්සාති වා <b>ආණණ්යනිදානං,</b> “පාමොජ්ජං සොමනස්ස”න්ති ඉමෙහි සම්බන්ධො। “ඉණපලිබොධතො මුත්තොම්හී”ති <b>බලවපාමොජ්ජං ලභති।</b> “ජීවිකානිමිත්තම්පි මෙ අවසිට්ඨං අත්ථී”ති <b>සොමනස්සං අධිගච්ඡති।</b>
bod:219:<b>විසභාගවෙදනා</b> නාම දුක්ඛවෙදනා। සා හි කුසලවිපාකසන්තානස්ස විරොධිභාවතො සුඛවෙදනාය විසභාගා, තස්සා <b>උප්පත්තියා</b> කරණභූතාය। <b>කකචෙනෙවා</b>ති කකචෙන ඉව। <b>චතුඉරියාපථ</b>න්ති චතුබ්බිධම්පි ඉරියාපථං। බ්යාධිතො හි යථා ඨානගමනෙසු අසමත්ථො, එවං නිසජ්ජාදීසුපි। <b>ආබාධෙතී</b>ති පීළෙති। වාතාදීනං විකාරභූතා විසමාවත්ථායෙව <b>“ආබාධො”</b>ති වුච්චති। තෙනාහ <b>“තංසමුට්ඨානෙන දුක්ඛෙන දුක්ඛිතො”</b>ති, ආබාධසමුට්ඨානෙන දුක්ඛවෙදනාසඞ්ඛාතෙන දුක්ඛෙන දුක්ඛිතො දුක්ඛසමන්නාගතොති අත්ථො। දුක්ඛවෙදනාය පන ආබාධභාවෙන ආදිම්හි බාධතීති <b>ආබාධො</b>ති කත්වා ආබාධසඞ්ඛාතෙන මූලබ්යාධිනා <b>ආබාධිකො,</b> අපරාපරං සඤ්ජාතදුක්ඛසඞ්ඛාතෙන අනුබන්ධබ්යාධිනා <b>දුක්ඛිතො</b>ති අත්ථො ගහෙතබ්බො। එවඤ්හි සති දුක්ඛවෙදනාවසෙන වුත්තස්ස දුක්ඛිතපදස්ස ආබාධිකපදෙන විසෙසිතබ්බතා පාකටා හොතීති අයමෙත්ථ <pb M=2.128/> <pb V=2.111/> <b>ආචරියධම්මපාලත්ථෙරෙන</b> (දී॰ නි॰ ටී॰ 1.219) වුත්තනයො। අධිකං මත්තං පමාණං <b>අධිමත්තං,</b> බාළ්හං, අධිමත්තං ගිලානො ධාතුසඞ්ඛයෙන පරික්ඛීණසරීරොති <b>අධිමත්තගිලානො। අධිමත්තබ්යාධිපරෙතතායා</b>ති අධිමත්තබ්යාධිපීළිතතාය। <b>න රුච්චෙය්යා</b>ති න රුච්චෙථ, කම්මත්ථපදඤ්චෙතං “භත්තඤ්චස්සා”ති එත්ථ “අස්සා”ති කත්තුදස්සනතො। මත්තාසද්දො අනත්ථකොති වුත්තං <b>“බලමත්තාති බලමෙවා”</b>ති, අප්පමත්තකං වා බලං <b>බලමත්තා। තදුභය</b>න්ති පාමොජ්ජං, සොමනස්සඤ්ච। <b>ලභෙථ පාමොජ්ජං</b> “රොගතො මුත්තොම්හී”ති। <b>අධිගච්ඡෙය්ය සොමනස්සං</b> “අත්ථි මෙ කායබල”න්ති පාළියා අත්ථො।
bod:220:<b>කාකණිකමත්තං</b> නාම “එකගුඤ්ජමත්ත”න්ති වදන්ති। “දියඩ්ඪවීහිමත්ත”න්ති <b>විනයටීකායං</b> වුත්තං। අපිච <b>කණ</b>-සද්දො කුණ්ඩකෙ –
gax:“අකණං අථුසං සුද්ධං, සුගන්ධං තණ්ඩුලප්ඵලං।
gae:තුණ්ඩිකීරෙ පචිත්වාන, තතො භුඤ්ජන්ති භොජන”න්ති॥ (දී॰ නි॰ 3.281) ආදීසු විය।
uni:“කණො තු කුණ්ඩකො භවෙ”ති (අභිධානෙ භකණ්ඩෙ චතුබ්බණ්ණවග්ගෙ 454 ගාථා) හි වුත්තං। අප්පකො පන කණො <b>කාකණො</b>ති වුච්චති යථා “කාලවණ”න්ති, තස්මා කාකණොව පමාණමස්සාති <b>කාකණිකං,</b> කාකණිකමෙව <b>කාකණිකමත්තං,</b> ඛුද්දකකුණ්ඩකප්පමාණමෙවාති අත්ථො දට්ඨබ්බො। එවඤ්හි සති “රාජදායො නාම කාකණිකමත්තං න වට්ටති, අඩ්ඪමාසග්ඝනිකං මංසං දෙතී”ති (ජා॰ අට්ඨ॰ 6.උමඞ්ගජාතකවණ්ණනාය) වුත්තෙන <b>උමඞ්ගජාතකවචනෙන</b> ච අවිරුද්ධං හොති। <b>වයො</b>ති ඛයො භඞ්ගො, තස්ස “බන්ධනා මුත්තොම්හී”ති ආවජ්ජයතො තදුභයං හොති। තෙන වුත්තං “ලභෙථ පාමොජ්ජං, අධිගච්ඡෙය්ය සොමනස්ස”න්ති। වචනාවසෙසං සන්ධාය <b>“සෙසං වුත්තනයෙනෙවා”</b>තිආදි වුත්තං। <b>වුත්තනයෙනෙවා</b>ති ච පඨමදුතියපදෙසු වුත්තනයෙනෙව। <b>සබ්බපදෙසූ</b>ති තතියාදීසු තීසු කොට්ඨාසෙසු। එකෙකො හි උපමාපක්ඛො “පද”න්ති වුත්තො।
bod:221-222:<b>අධීනො</b>ති ආයත්තො, න සෙරිභාවයුත්තො। තෙනාහ <b>“අත්තනො රුචියා කිඤ්චි කාතුං න ලභතී”</b>ති। එවමිතරස්මිම්පි। යෙන ගන්තුකාමො, තෙන කාමං ගමො න හොතීති සපාඨසෙසයොජනං දස්සෙතුං <b>“යෙනා”</b>තිආදි වුත්තං। <b>කාම</b>න්ති චෙතං භාවනපුංසකවචනං, කාමෙන වා ඉච්ඡාය ගමො <b>කාමංගමො</b> නිග්ගහීතාගමෙන। <b>දාසබ්යා</b>ති <pb M=2.129/> එත්ථ <b>බ්ය</b>-සද්දස්ස භාවත්ථතං දස්සෙති <b>“දාසභාවා”</b>ති ඉමිනා। අපරාධීනතාය අත්තනො භුජො විය සකිච්චෙ එසිතබ්බො පෙසිතබ්බොති <pb V=2.112/> <b>භුජිස්සො,</b> සයංවසීති නිබ්බචනං। “භුජො නාම අත්තනො යථාසුඛං විනියොගො, සො ඉස්සො ඉච්ඡිතබ්බො එත්ථාති <b>භුජිස්සො,</b> අස්සාමිකො”ති <b>මූලපණ්ණාසකටීකායං</b> වුත්තං। අත්ථමත්තං පන දස්සෙන්තො <b>“අත්තනො සන්තකො”</b>ති ආහ, අත්තාව අත්තනො සන්තකො, න පරස්සාති වුත්තං හොති। අනුදකතාය කං පානීයං තාරෙන්ති එත්ථාති <b>කන්තාරො,</b> අද්ධානසද්දො ච දීඝපරියායොති වුත්තං <b>“නිරුදකං දීඝමග්ග”</b>න්ති।
bod:223:<b>සෙසානී</b>ති බ්යාපාදාදීනි। <b>තත්රා</b>ති දස්සනෙ। <b>අය</b>න්ති ඉදානි වුච්චමානා <b>සදිසතා,</b> යෙන ඉණාදීනං උපමාභාවො, කාමච්ඡන්දාදීනඤ්ච උපමෙය්යභාවො හොති, සො නෙසං උපමොපමෙය්යසම්බන්ධො සදිසතාති දට්ඨබ්බං। <b>තෙහී</b>ති පරෙහි ඉණසාමිකෙහි। <b>කිඤ්චි පටිබාහිතු</b>න්ති ඵරුසවචනාදිකං කිඤ්චිපි පටිසෙධෙතුං න සක්කොති ඉණං දාතුමසක්කුණත්තා। කස්මාති වුත්තං <b>“තිතික්ඛාකාරණ”</b>න්තිආදි, ඉණස්ස තිතික්ඛාකාරණත්තාති අත්ථො। <b>යො යම්හි කාමච්ඡන්දෙන රජ්ජතී</b>ති යො පුග්ගලො යම්හි කාමච්ඡන්දස්ස වත්ථුභූතෙ පුග්ගලෙ කාමච්ඡන්දෙන රජ්ජති। <b>තණ්හාසහගතෙන තං වත්ථුං ගණ්හාතී</b>ති තණ්හාභූතෙන කාමච්ඡන්දෙන තං කාමච්ඡන්දස්ස වත්ථුභූතං පුග්ගලං “මමෙත”න්ති ගණ්හාති। සහගතසද්දො හෙත්ථ තබ්භාවමත්තො “යායං තණ්හා පොනොභවිකා නන්දීරාගසහගතා”තිආදීසු (දී॰ නි॰ 2.400; ම॰ නි॰ 1.133, 480; 3.373; සං॰ නි॰ 5.1081; මහාව॰ 15; පටි॰ ම॰ 2.30) විය। <b>තෙනා</b>ති කාමච්ඡන්දස්ස වත්ථුභූතෙන පුග්ගලෙන। කස්මාති ආහ <b>“තිතික්ඛාකාරණ”</b>න්තිආදි, කාමච්ඡන්දස්ස තිතික්ඛාකාරණත්තාති අත්ථො। තිතික්ඛාසදිසො චෙත්ථ රාගපධානො අකුසලචිත්තුප්පාදො “තිතික්ඛා”ති වුත්තො, න තු <b>“ඛන්තී</b> පරමං තපො තිතික්ඛා”තිආදීසු (දී॰ නි॰ 2.91; ධ॰ ප॰ 184) විය තපභූතො අදොසපධානො චිත්තුප්පාදො। <b>ඝරසාමිකෙහී</b>ති ඝරස්ස සාමිකභූතෙහි සස්සුසසුරසාමිකෙහි। ඉත්ථීනං කාමච්ඡන්දො තිතික්ඛාකාරණං හොති වියාති සම්බන්ධො।
bod:<b>“යථා පනා”</b>තිආදිනා සෙසානං රොගාදිසදිසතා වුත්තා। තත්ථ පිත්තදොසකොපනවසෙන <b>පිත්තරොගාතුරො।</b> තස්ස පිත්තකොපනතො සබ්බම්පි <pb M=2.130/> මධුසක්කරාදිකං අමධුරභාවෙන සම්පජ්ජතීති වුත්තං <b>“තිත්තකං තිත්තකන්ති උග්ගිරතියෙවා”</b>ති। <b>තුම්හෙ උපද්දවෙථා</b>ති ටීකායං (දී॰ නි॰ ටී॰ 1.223) උද්ධටපාඨො, “උපද්දවං කරොථා”ති නාමධාතුවසෙන අත්ථො, ඉදානි පන “තුම්හෙහි උපද්දුතා”ති පාඨො දිස්සති। <b>විබ්භමතී</b>ති ඉතො චිතො ච ආහිණ්ඩති, හීනාය වා ආවත්තති। මධුසක්කරාදීනං රසං <b>න වින්දති</b> නානුභවති න ජානාති න ලභති ච වියාති සම්බන්ධො। <b>සාසනරස</b>න්ති සාසනස්ස රසං, සාසනමෙව වා රසං।
bod:නක්ඛත්තඡණං <pb V=2.113/> <b>නක්ඛත්තං।</b> තෙනාහ <b>“අහො නච්චං, අහො ගීත”</b>න්ති। <b>මුත්තො</b>ති බන්ධනතො පමුත්තො। <b>ධම්මස්සවනස්සා</b>ති සොතබ්බධම්මස්ස।
bod:සීඝං පවත්තෙතබ්බකිච්චං <b>අච්චායිකං।</b> සීඝත්ථො හි <b>අති</b>සද්දො “පාණාතිපාතො”තිආදීසු (ම॰ නි॰ 2.193; විභ॰ 968) විය। <b>විනයෙ අපකතඤ්ඤුනා</b>ති විනයක්කමෙ අකුසලෙන। පකතං නිට්ඨානං විනිච්ඡයං ජානාතීති <b>පකතඤ්ඤූ,</b> න පකතඤ්ඤූ තථා। සො හි කප්පියාකප්පියං යාථාවතො න ජානාති। තෙනාහ <b>“කිස්මිඤ්චිදෙවා”</b>තිආදි। <b>කප්පියමංසෙපී</b>ති සූකරමංසාදිකෙපි। <b>අකප්පියමංසසඤ්ඤායා</b>ති අච්ඡමංසාදිසඤ්ඤාය।
bod:<b>දණ්ඩකසද්දෙනාපී</b>ති සාඛාදණ්ඩකසද්දෙනපි। <b>උස්සඞ්කිතපරිසඞ්කිතො</b>ති අවසඞ්කිතො චෙව සමන්තතො සඞ්කිතො ච, අතිවිය සඞ්කිතොති වුත්තං හොති। තදාකාරදස්සනං <b>“ගච්ඡතිපී”</b>තිආදි। සො හි ථොකං ගච්ඡතිපි। ගච්ඡන්තො පන තාය උස්සඞ්කිතපරිසඞ්කිතතාය තත්ථ තත්ථ <b>තිට්ඨතිපි।</b> ඊදිසෙ කන්තාරෙ ගතෙ “කො ජානාති, කිං භවිස්සතී”ති <b>නිවත්තතිපි,</b> තස්මා ච <b>ගතට්ඨානතො අගතට්ඨානමෙව බහුතරං හොති,</b> තතො එව ච <b>සො කිච්ඡෙන කසිරෙන ඛෙමන්තභූමිං පාපුණාති වා, න වා පාපුණාති। කිච්ඡෙන කසිරෙනා</b>ති පරියායවචනං, කායිකදුක්ඛෙන ඛෙදනං වා <b>කිච්ඡං,</b> චෙතසිකදුක්ඛෙන පීළනං <b>කසිරං। ඛෙමන්තභූමි</b>න්ති ඛෙමභූතං භූමිං අන්තසද්දස්ස තබ්භාවත්තා, භයස්ස ඛීයනං වා <b>ඛෙමො,</b> සොව අන්තො පරිච්ඡෙදො යස්සා තථා, සා එව භූමීති <b>ඛෙමන්තභූමි,</b> තං නිබ්භයප්පදෙසන්ති අත්ථො। <b>අට්ඨසු ඨානෙසූ</b>ති “තත්ථ කතමා විචිකිච්ඡා? සත්ථරි කඞ්ඛති විචිකිච්ඡති। ධම්මෙ। සඞ්ඝෙ। සික්ඛාය। පුබ්බන්තෙ। අපරන්තෙ। පුබ්බන්තාපරන්තෙ। ඉදප්පච්චයතාපටිච්චසමුප්පන්නෙසු ධම්මෙසු කඞ්ඛති විචිකිච්ඡතී”ති (විභ॰ 915) <b>විභඞ්ගෙ</b> <pb M=2.131/> වුත්තෙසු අට්ඨසු ඨානෙසු। <b>අධිමුච්චිත්වා</b>ති විනිච්ඡිනිත්වා, සද්දහිත්වා වා। <b>සද්ධාය ගණ්හිතු</b>න්ති සද්ධෙය්යවත්ථුං “ඉදමෙව”න්ති සද්දහනවසෙන ගණ්හිතුං, සද්දහිතුං න සක්කොතීති අත්ථො। <b>ඉතී</b>ති තස්මා වුත්තනයෙන අසක්කුණනතො අන්තරායං කරොතීති සම්බන්ධො। “අත්ථි නු ඛො, නත්ථි නු ඛො”ති අරඤ්ඤං පවිට්ඨස්ස ආදිම්හි එව සප්පනං සංසයො <b>ආසප්පනං।</b> තතො පරං සමන්තතො, උපරූපරි වා සප්පනං <b>පරිසප්පනං।</b> උභයෙනපි තත්ථෙව සංසයවසෙන පරිබ්භමනං දස්සෙති। තෙනාහ <b>“අපරියොගාහන”</b>න්ති, “එවමිද”න්ති සමන්තතො අනොගාහනන්ති අත්ථො। <b>ඡම්භිතත්ත</b>න්ති අරඤ්ඤසඤ්ඤාය උප්පන්නං ඡම්භිතභාවං හදයමංසචලනං, උත්රාසන්ති වුත්තං හොති। උපමෙය්යපක්ඛෙපි යථාරහමෙසමත්ථො।
bod:224:<b>තත්රායං සදිසතා</b>ති එත්ථ පන අප්පහීනපක්ඛෙ වුත්තනයානුසාරෙන සදිසතා වෙදිතබ්බා <pb V=2.114/>। යදග්ගෙන හි කාමච්ඡන්දාදයො ඉණාදිසදිසා, තදග්ගෙන ච තෙසං පහානං ආණණ්යාදිසදිසතාති। ඉදං පන අනුත්තානපදත්ථමත්තං – <b>සමිද්ධත</b>න්ති අඩ්ඪතං। පුබ්බෙ පණ්ණමාරොපිතාය වඩ්ඪියා සහ වත්තතීති <b>සවඩ්ඪිකං। පණ්ණ</b>න්ති ඉණදානග්ගහණෙ සල්ලක්ඛණවසෙන ලිඛිතපණ්ණං। පුන <b>පණ්ණ</b>න්ති ඉණයාචනවසෙන සාසනලිඛිතපණ්ණං। <b>නිල්ලෙපතායා</b>ති ධනසම්බන්ධාභාවෙන අවිලිම්පනතාය। තථා <b>අලග්ගතාය।</b> පරියායවචනඤ්හෙතං ද්වයං। අථ වා <b>නිල්ලෙපතායා</b>ති වුත්තනයෙන අවිලිම්පනභාවෙන විසෙසනභූතෙන <b>අලග්ගතායා</b>ති අත්ථො। <b>ඡ ධම්මෙ</b>ති අසුභනිමිත්තස්ස උග්ගහො, අසුභභාවනානුයොගො, ඉන්ද්රියෙසු ගුත්තද්වාරතා, භොජනෙ මත්තඤ්ඤුතා, කල්යාණමිත්තතා, සප්පායකථාති ඉමෙ ඡ ධම්මෙ। <b>භාවෙත්වා</b>ති බ්රූහෙත්වා, අත්තනි වා උප්පාදෙත්වා। අනුප්පන්නඅනුප්පාදනඋප්පන්නප්පහානාදිවිභාවනවසෙන මහාසතිපට්ඨානසුත්තෙ සවිසෙසං පාළියා ආගතත්තා <b>“මහාසතිපට්ඨානෙ වණ්ණයිස්සාමා”</b>ති වුත්තං। <b>“මහාසතිපට්ඨානෙ”</b>ති ච ඉමස්මිං දීඝාගමෙ (දී॰ නි॰ 2.372 ආදයො) සඞ්ගීතමාහ, න මජ්ඣිමාගමෙ නිකායන්තරත්තා। නිකායන්තරාගතොපි හි අත්ථො ආචරියෙහි අඤ්ඤත්ථ යෙභුය්යෙන වුත්තොති වදන්ති। එස නයො බ්යාපාදාදිප්පහානභාගෙපි। <b>පරවත්ථුම්හී</b>ති ආරම්මණභූතෙ පරස්මිං වත්ථුස්මිං। මමායනාභාවෙන <b>නෙව සඞ්ගො।</b> පරිග්ගහාභාවෙන <b>න බද්ධො। දිබ්බානිපි රූපානි පස්සතො කිලෙසො න සමුදාචරති,</b> පගෙව මානුසියානීති සම්භාවනෙ <b>අපි</b>-සද්දො।
bod:<b>අනත්ථකරො</b>ති <pb M=2.132/> අත්තනො, පරස්ස ච අහිතකරො। <b>ඡ ධම්මෙ</b>ති මෙත්තානිමිත්තස්ස උග්ගහො, මෙත්තාභාවනානුයොගො, කම්මස්සකතා, පටිසඞ්ඛානබහුලතා, කල්යාණමිත්තතා, සප්පායකථාති ඉමෙ ඡ ධම්මෙ। <b>තත්ථෙවා</b>ති මහාසතිපට්ඨානෙයෙව। චාරිත්තසීලමෙව උද්දිස්ස පඤ්ඤත්තසික්ඛාපදං <b>“ආචාරපණ්ණත්තී”</b>ති වුත්තං। <b>ආදි</b>-සද්දෙන වාරිත්තපණ්ණත්තිසික්ඛාපදං සඞ්ගණ්හාති।
bod:<b>පවෙසිතො</b>ති පවෙසාපිතො। බන්ධනාගාරං පවෙසාපිතත්තා අලද්ධනක්ඛත්තානුභවනො පුරිසො හි <b>“නක්ඛත්තදිවසෙ බන්ධනාගාරං පවෙසිතො පුරිසො”</b>ති වුත්තො, නක්ඛත්තදිවසෙ එව වා තදනනුභවනත්ථං තථා කතො පුරිසො එවං වුත්තොතිපි වට්ටති। <b>අපරස්මි</b>න්ති තතො පච්ඡිමෙ, අඤ්ඤස්මිං වා නක්ඛත්තදිවසෙ। <b>ඔකාස</b>න්ති කම්මකාරණාකාරණං, කම්මකාරණක්ඛණං වා। <b>මහානත්ථකර</b>න්ති දිට්ඨධම්මිකාදිඅත්ථහාපනමුඛෙන මහතො අනත්ථස්ස කාරකං। <b>ඡ ධම්මෙ</b>ති අතිභොජනෙ නිමිත්තග්ගාහො, ඉරියාපථසම්පරිවත්තනතා, ආලොකසඤ්ඤාමනසිකාරො, අබ්භොකාසවාසො, කල්යාණමිත්තතා, සප්පායකථාති ඉමෙ ඡ ධම්මෙ, <b>ධම්මනක්ඛත්තස්සා</b>ති යථාවුත්තසොතබ්බධම්මසඞ්ඛාතස්ස මහස්ස। සාධූනං රතිජනනතො හි ධම්මොපි ඡණසදිසට්ඨෙන “නක්ඛත්ත”න්ති වුත්තො।
bod:උද්ධච්චකුක්කුච්චෙ <pb V=2.115/> <b>මහානත්ථකර</b>න්ති පරායත්තතාපාදනෙන වුත්තනයෙන මහතො අනත්ථස්ස කාරකං। <b>ඡ ධම්මෙ</b>ති බහුස්සුතතා, පරිපුච්ඡකතා, විනයෙ පකතඤ්ඤුතා, වුඩ්ඪසෙවිතා, කල්යාණමිත්තතා, සප්පායකථාති ඉමෙ ඡ ධම්මෙ। බලස්ස, බලෙන වා අත්තනා ඉච්ඡිතස්ස කරණං <b>බලක්කාරො,</b> තෙන। <b>නෙක්ඛම්මපටිපද</b>න්ති නීවරණතො නික්ඛමනපටිපදං උපචාරභාවනමෙව, න පඨමං ඣානං। අයඤ්හි උපචාරභාවනාධිකාරො।
bod:<b>බලවා</b>ති පච්චත්ථිකවිධමනසමත්ථෙන බලෙන බලවා වන්තු-සද්දස්ස අභිසයත්ථවිසිට්ඨස්ස අත්ථියත්ථස්ස බොධනතො। <b>හත්ථසාර</b>න්ති හත්ථගතධනසාරං। <b>සජ්ජාවුධො</b>ති සජ්ජිතධන්වාදිආවුධො, සන්නද්ධපඤ්චාවුධොති අත්ථො। සූරවීරසෙවකජනවසෙන <b>සපරිවාරො। ත</b>න්ති යථාවුත්තං පුරිසං। බලවන්තතාය, සජ්ජාවුධතාය, සපරිවාරතාය ච <b>චොරා දූරතොව දිස්වා පලායෙය්යුං। අනත්ථකාරිකා</b>ති සම්මාපටිපත්තියා විබන්ධකරණතො වුත්තනයෙන අහිතකාරිකා। <b>ඡ ධම්මෙ</b>ති බහුස්සුතතා, පරිපුච්ඡකතා <pb M=2.133/>, විනයෙ පකතඤ්ඤුතා, අධිමොක්ඛබහුලතා, කල්යාණමිත්තතා, සප්පායකථාති ඉමෙ ඡ ධම්මෙ। යථා බාහුසච්චාදීනි උද්ධච්චකුක්කුච්චස්ස පහානාය සංවත්තන්ති, එවං විචිකිච්ඡායපීති ඉධාපි බහුස්සුතතාදයො තයොපි ධම්මා ගහිතා, කල්යාණමිත්තතා, පන සප්පායකථා ච පඤ්චන්නම්පි පහානාය සංවත්තන්ති, තස්මා තාසු තස්ස තස්ස නීවරණස්ස අනුච්ඡවිකසෙවනතා දට්ඨබ්බා। <b>තිණං වියා</b>ති තිණං භයවසෙන න ගණෙති විය। <b>දුච්චරිතකන්තාරං නිත්ථරිත්වා</b>ති දුච්චරිතචරණූපායභූතාය විචිකිච්ඡාය නිත්ථරණවසෙන දුච්චරිතසඞ්ඛාතං කන්තාරං නිත්ථරිත්වා। විචිකිච්ඡා හි සම්මාපටිපත්තියා අප්පටිපජ්ජනනිමිත්තතාමුඛෙන මිච්ඡාපටිපත්තිමෙව පරිබ්රූහෙතීති තස්සා අප්පහානං දුච්චරිතචරණූපායො, පහානඤ්ච දුච්චරිතවිධූනනූපායොති।
bod:225:<b>“තුට්ඨාකාරො”</b>ති ඉමිනා පාමොජ්ජං නාම තරුණපීතිං දස්සෙති। සා හි තරුණතාය කථඤ්චිපි තුට්ඨාවත්ථා තුට්ඨාකාරමත්තං। <b>“තුට්ඨස්සා”</b>ති ඉදං “පමුදිතස්සා”ති එතස්ස අත්ථවචනං, තස්සත්ථො “ඔක්කන්තිකභාවප්පත්තාය පීතියා වසෙන තුට්ඨස්සා”ති <b>ටීකායං</b> වුත්තො, එවං සති පාමොජ්ජපදෙන ඔක්කන්තිකා පීතියෙව ගහිතා සියා। <b>“සකලසරීරං ඛොභයමානා පීති ජායතී”</b>ති එතස්සා චත්ථො “අත්තනො සවිප්ඵාරිකතාය, අත්තසමුට්ඨානපණීතරූපුප්පත්තියා ච සකලසරීරං ඛොභයමානා ඵරණලක්ඛණා පීති ජායතී”ති වුත්තො, එවඤ්ච සති පීතිපදෙන ඵරණා පීතියෙව ගහිතා සියා, කාරණං පනෙත්ථ ගවෙසිතබ්බං। ඉධ, පන අඤ්ඤත්ථ ච තරුණබලවතාමත්තසාමඤ්ඤෙන පදද්වයස්ස අත්ථදීපනතො යා කාචි තරුණා පීති <b>පාමොජ්ජං,</b> බලවතී <b>පීති,</b> පඤ්චවිධාය වා පීතියා යථාක්කමං තරුණබලවතාසම්භවතො පුරිමා පුරිමා <b>පාමොජ්ජං</b> <pb V=2.116/>, පච්ඡිමා පච්ඡිමා <b>පීතී</b>තිපි වදන්ති, අයමෙත්ථ තදනුච්ඡවිකො අත්ථො। <b>තුට්ඨස්සා</b>ති පාමොජ්ජසඞ්ඛාතාය තරුණපීතියා වසෙන තුට්ඨස්ස। ත-සද්දො හි අතීතත්ථො, ඉතරථා හෙතුඵලසම්බන්ධාභාවාපත්තිතො, හෙතුඵලසම්බන්ධභාවස්ස ච වුත්තත්තා। <b>“සකලසරීරං ඛොභයමානා”</b>ති ඉමිනා පීති නාම එත්ථ බලවපීතීති දස්සෙති। සා හි අත්තනො සවිප්ඵාරිකතාය, අත්තසමුට්ඨානපණීතරූපුප්පත්තියා ච සකලසරීරං සඞ්ඛොභයමානා ජායති। සකලසරීරෙ පීතිවෙගස්ස පීතිවිප්ඵාරස්ස උප්පාදනඤ්චෙත්ථ සඞ්ඛොභනං।
bod:පීතිසහිතං <pb M=2.134/> <b>පීති</b> උත්තරපදලොපෙන। කිං පන තං? මනො, පීති මනො එතස්සාති සමාසො। පීතියා සම්පයුත්තං මනො යස්සාතිපි වට්ටති, තස්ස। අත්ථමත්තං පන දස්සෙතුං <b>“පීතිසම්පයුත්තචිත්තස්ස පුග්ගලස්සා”</b>ති වුත්තං। <b>කායො</b>ති ඉධ සබ්බොපි අරූපකලාපො අධිප්පෙතො, න පන කායලහුතාදීසු විය වෙදනාදික්ඛන්ධත්තයමෙව, න ච කායායතනාදීසු විය රූපකායම්පීති දස්සෙති <b>“නාමකායො”</b>ති ඉමිනා। පස්සද්ධිද්වයවසෙනෙව හෙත්ථ පස්සම්භනමධිප්පෙතං, පස්සම්භනං පන විගතකිලෙසදරථතාති ආහ <b>“විගතදරථො හොතී”</b>ති, පහීනඋද්ධච්චාදිකිලෙසදරථොති අත්ථො। වුත්තප්පකාරාය පුබ්බභාගභාවනාය වසෙන චෙතසිකසුඛං පටිසංවෙදෙන්තොයෙව තංසමුට්ඨානපණීතරූපඵුටසරීරතාය කායිකම්පි සුඛං පටිසංවෙදෙතීති වුත්තං <b>“කායිකම්පි චෙතසිකම්පි සුඛං වෙදයතී”</b>ති। <b>ඉමිනා නෙක්ඛම්මසුඛෙනා</b>ති “සුඛං වෙදෙතී”ති එවං වුත්තෙන සංකිලෙසනීවරණපක්ඛතො නික්ඛන්තත්තා, පඨමජ්ඣානපක්ඛිකත්තා ච යථාරහං නෙක්ඛම්මසඞ්ඛාතෙන උපචාරසුඛෙන අප්පනාසුඛෙන ච। සමාධානම්පෙත්ථ තදුභයෙනෙවාති වුත්තං <b>“උපචාරවසෙනාපි අප්පනාවසෙනාපී”</b>ති।
bod:එත්ථ පනායමධිප්පායො – කාමච්ඡන්දප්පහානතො පට්ඨාය යාව පස්සද්ධකායස්ස සුඛපටිසංවෙදනා, තාව යථා පුබ්බෙ, තථා ඉධාපි පුබ්බභාගභාවනායෙව වුත්තා, න අප්පනා। තථා හි කාමච්ඡන්දප්පහානෙ <b>ආචරියධම්මපාලත්ථෙරෙන</b> වුත්තං “වික්ඛම්භනවසෙනාති එත්ථ වික්ඛම්භනං අනුප්පාදනං අප්පවත්තනං, න පටිපක්ඛානං සුප්පහීනතා, පහීනත්තාති ච පහීනසදිසතං සන්ධාය වුත්තං ඣානස්ස අනධිගතත්තා”ති (දී॰ නි॰ ටී॰ 1.261)। පස්සද්ධකායස්ස සුඛපටිසංවෙදනාය ච වුත්තප්පකාරාය පුබ්බභාගභාවනාය වසෙන චෙතසිකසුඛං පටිසංවෙදෙන්තොයෙව තංසමුට්ඨානපණීතරූපඵුටසරීරතාය කායිකම්පි සුඛං පටිසංවෙදෙතීති। අපිච කා නාම කථා අඤ්ඤෙහි වත්තබ්බා අට්ඨකථායමෙව “ඡ ධම්මෙ භාවෙත්වා”ති තත්ථ තත්ථ පුබ්බභාගභාවනාය වුත්තත්තා। සුඛිනො චිත්තසමාධානෙ පන සුඛස්ස උපචාරභාවනාය විය අප්පනායපි කාරණත්තා, “සො විවිච්චෙව කාමෙහී”තිආදිනා ච වක්ඛමානාය අප්පනාය හෙතුඵලවසෙන සම්බජ්ඣනතො පුබ්බභාගසමාධි <pb V=2.117/>, අප්පනාසමාධි ච වුත්තො, පුබ්බභාගසුඛමිව වා අප්පනාසුඛම්පි අප්පනාසමාධිස්ස කාරණමෙවාති තම්පි අප්පනාසුඛං අප්පනාසමාධිනො <pb M=2.135/> කාරණභාවෙන <b>ආචරියධම්මපාලත්ථෙරෙන</b> ගහිතන්ති ඉමමත්ථමසල්ලක්ඛෙන්තා නෙක්ඛම්මපදත්ථං යථාතථං අග්ගහෙත්වා පාළියං, අට්ඨකථායම්පි සංකිණ්ණාකුලං කෙචි කරොන්තීති।
sub:පඨමජ්ඣානකථාවණ්ණනා
bod:226:යදෙවං “සුඛිනො චිත්තං සමාධියතී”ති එතෙනෙව උපචාරවසෙනපි අප්පනාවසෙනපි චිත්තස්ස සමාධානං කථිතං සියා, එවං සන්තෙ “සො විවිච්චෙව කාමෙහී”තිආදිකා දෙසනා කිමත්ථියාති චොදනාය <b>“සො විවිච්චෙව…පෙ॰… වුත්තන්ති වෙදිතබ්බ”</b>න්ති වුත්තං। තත්ථ “සමාහිතෙ”ති පදද්වයං “දස්සනත්ථං වුත්ත”න්ති ඉමෙහි සම්බන්ධිත්වා සමාහිතත්තා තථා දස්සනත්ථං වුත්තන්ති අධිප්පායො වෙදිතබ්බො। <b>උපරිවිසෙසදස්සනත්ථ</b>න්ති උපචාරසමාධිතො, පඨමජ්ඣානාදිසමාධිතො ච උපරි පත්තබ්බස්ස පඨමදුතියජ්ඣානාදිවිසෙසස්ස දස්සනත්ථං। උපචාරසමාධිසමධිගමෙනෙව හි පඨමජ්ඣානාදිවිසෙසො සමධිගන්තුං සක්කා, න පන තෙන විනා, දුතියජ්ඣානාදිසමධිගමෙපි පාමොජ්ජුප්පාදාදිකාරණපරම්පරා ඉච්ඡිතබ්බා, දුතියමග්ගාදිසමධිගමෙ පටිපදාඤාණදස්සනවිසුද්ධි වියාති දට්ඨබ්බං। <b>අප්පනාසමාධිනා</b>ති පඨමජ්ඣානාදිඅප්පනාසමාධිනා। <b>තස්ස සමාධිනො</b>ති යො අප්පනාලක්ඛණො සමාධි “සුඛිනො චිත්තං සමාධියතී”ති සබ්බසාධාරණවසෙන වුත්තො, තස්ස සමාධිනො। <b>පභෙදදස්සනත්ථ</b>න්ති දුතියජ්ඣානාදිවිභාගස්ස චෙව පඨමාභිඤ්ඤාදිවිභාගස්ස ච පභෙදදස්සනත්ථං। <b>කරජකාය</b>න්ති චතුසන්තතිරූපසමුදායභූතං චාතුමහාභූතිකකායං। සො හි ගබ්භාසයෙ කරීයතීති කත්වා කරසඞ්ඛාතතො පුප්ඵසම්භවතො ජාතත්තා <b>කරජො</b>ති වුච්චති। <b>කරො</b>ති හි මාතු සොණිතසඞ්ඛාතපුප්ඵස්ස, පිතු සුක්කසඞ්ඛාතසම්භවස්ස ච නාමං, තතො ජාතො පන අණ්ඩජජලාබුජවසෙන ගබ්භසෙය්යකකායොව। කාමං ඔපපාතිකාදීනම්පි හෙතුසම්පන්නානං යථාවුත්තසමාධිසමධිගමො සම්භවති, තථාපි යෙභුය්යත්තා, පාකටත්තා ච ස්වෙව කායො වුත්තොති। කරොති පුත්තෙ නිබ්බත්තෙතීති <b>කරො,</b> සුක්කසොණිතං, කරෙන ජාතො <b>කරජො</b>තිපි වදන්ති।
bod:නනු ච නාමකායොපි විවෙකජෙන පීතිසුඛෙන තථා ලද්ධූපකාරොව සියා, අථ කස්මා යථාවුත්තො රූපකායොව ඉධ ගහිතොති? සද්දන්තරාභිසම්බන්ධෙන අධිගතත්තා। “අභිසන්දෙතී”තිආදිසද්දන්තරාභිසම්බන්ධතො හි රූපකායො <pb M=2.136/> එව ඉධ භගවතා වුත්තොති අධිගමීයති තස්සෙව අභිසන්දනාදිකිරියායොග්යත්තාති। <b>අභිසන්දෙතී</b>ති අභිසන්දනං කරොති, සො <pb V=2.118/> ඉමමෙව කායං විවෙකජෙන පීතිසුඛෙනාති හි භෙදවසෙන, සමුදායාවයවවසෙන ච පරිකප්පනාමත්තසිද්ධා හෙතුකිරියා එත්ථ ලබ්භති, අභිසන්දනං පනෙතං ඣානමයෙන පීතිසුඛෙන කරජකායස්ස තින්තභාවාපාදනං, සබ්බත්ථකමෙව ච ලූඛභාවස්සාපනයනන්ති ආහ <b>“තෙමෙති ස්නෙහෙතී”</b>ති, අවස්සුතභාවං, අල්ලභාවඤ්ච කරොතීති අත්ථො। අත්ථතො පන අභිසන්දනං නාම යථාවුත්තපීතිසුඛසමුට්ඨානෙහි පණීතරූපෙහි කායස්ස පරිප්ඵරණං දට්ඨබ්බං। තෙනෙවාහ <b>“සබ්බත්ථ පවත්තපීති සුඛං කරොතී”</b>ති। තංසමුට්ඨානරූපඵරණවසෙනෙව හි සබ්බත්ථ පවත්තපීතිසුඛතා। <b>පරිසන්දෙතී</b>තිආදීසුපි එසෙව නයො। <b>භස්තං</b> නාම චම්මපසිබ්බකං। <b>පරිප්ඵරතී</b>ති සුද්ධකිරියාපදං। තෙන වුත්තං <b>“සමන්තතො ඵුසතී”</b>ති, සො ඉමමෙව කායං විවෙකජෙන පීතිසුඛෙන සමන්තතො ඵුට්ඨො භවතීති අත්ථො। ඵුසනකිරියායෙවෙත්ථ උපපන්නා, න බ්යාපනකිරියා භික්ඛුස්සෙව සුද්ධකත්තුභාවතො। සබ්බං එතස්ස අත්ථීති <b>සබ්බවා</b> යථා “ගුණවා”ති, තස්ස <b>සබ්බවතො,</b> “අවයවාවයවීසම්බන්ධෙ අවයවිනි සාමිවචන”න්ති සද්දලක්ඛණෙන පනෙතස්ස “කිඤ්චී”ති අවයවෙන සම්බජ්ඣනතො අවයවීවිසයොයෙවෙස සබ්බසද්දොති මන්ත්වා ඡවිමංසාදිකොට්ඨාසසඞ්ඛාතෙන අවයවෙන අවයවීභාවං දස්සෙන්තො ආහ <b>“සබ්බකොට්ඨාසවතො කායස්සා”</b>ති। <b>“කිඤ්චී”</b>ති එතස්ස <b>“උපා…පෙ॰… ඨාන”</b>න්ති අත්ථවචනං। <b>උපාදින්නකසන්තතිපවත්තිට්ඨානෙ</b>ති කම්මජරූපසන්තතියා පවත්තිට්ඨානෙ අඵුටං නාම න හොතීති සම්බන්ධො। <b>ඡවිමංසලොහිතානුගත</b>න්ති ඡවිමංසලොහිතාදිකම්මජරූපමනුගතං। යත්ථ යත්ථ කම්මජරූපං, තත්ථ තත්ථ චිත්තජරූපස්සාපි බ්යාපනතො තෙන තස්ස කායස්ස ඵුටභාවං සන්ධාය <b>“අඵුටං නාම න හොතී”</b>ති වුත්තං।
bod:227:<b>ඡෙකො</b>ති කුසලො, තං පන කොසල්ලං “කංසථාලෙ න්හානියචුණ්ණානි ආකිරිත්වා”තිආදිසද්දන්තරසන්නිධානතො, පකරණතො ච න්හානියචුණ්ණානං කරණෙ, පයොජනෙ, පිණ්ඩනෙ ච සමත්ථතාවසෙන වෙදිතබ්බන්ති දස්සෙති <b>“පටිබලො”</b>තිආදිනා। <b>කංස</b>සද්දො පන “මහතියා කංසපාතියා”තිආදීසු <pb M=2.137/> (ම॰ නි॰ 1.61) සුවණ්ණෙ ආගතො, “කංසො උපහතො යථා”තිආදීසු (ධ॰ ප॰ 134) කිත්තිමලොහෙ, “උපකංසො නාම රාජා මහාකංසස්ස අත්රජො”තිආදීසු [ජා॰ අට්ඨ॰ 4.10.164 (අත්ථතො සමානං)] පණ්ණත්තිමත්තෙ। ඉධ පන යත්ථ කත්ථචි ලොහෙති ආහ <b>“යෙන කෙනචි ලොහෙන කතභාජනෙ”</b>ති। නනු උපමාකරණමත්තමෙවිදං, අථ කස්මා කංසථාලකස්ස සවිසෙසස්ස ගහණං කතන්ති අනුයොගං පරිහරති <b>“මත්තිකාභාජන”</b>න්තිආදිනා। <b>“සන්දෙන්තස්සා”</b>ති පරිමද්දෙත්වා පිණ්ඩං කරොන්තස්සෙව භිජ්ජති, න පන සන්දනක්ඛමං හොති, අනාදරලක්ඛණෙ චෙතං සාමිවචනං। කිරියන්තරස්ස පවත්තනක්ඛණෙයෙව කිරියන්තරස්ස පවත්තනඤ්හි අනාදරලක්ඛණං। “පරිප්ඵොසකං පරිප්ඵොසක”න්ති ඉදං භාවනපුංසකන්ති <pb V=2.119/> දස්සෙති <b>“සිඤ්චිත්වා සිඤ්චිත්වා”</b>ති ඉමිනා। ඵුසසද්දො චෙත්ථ පරිසිඤ්චනෙ යථා තං වාතවුට්ඨිසමයෙ “දෙවො ච ථොකං ථොකං ඵුසායතී”ති, (පාචි॰ 362) තස්මා තතො තතො න්හානියචුණ්ණතො උපරි උදකෙන බ්යාපනකරණවසෙන පරිසිඤ්චිත්වා පරිසිඤ්චිත්වාති අත්ථො। අනුපසග්ගොපි හි සද්දො සඋපසග්ගො විය පකරණාධිගතස්ස අත්ථස්ස දීපකො, “සිඤ්චිත්වා සිඤ්චිත්වා”ති පන වචනං “පරිප්ඵොසකං පරිප්ඵොසක”න්ති එතස්ස “සන්දෙය්යා”ති එත්ථ විසෙසනභාවවිඤ්ඤාපනත්ථං। එවමීදිසෙසු। “සන්දෙය්යා”ති එත්ථ සන්ද-සද්දො පිණ්ඩකරණෙති වුත්තං <b>“පිණ්ඩං කරෙය්යා”</b>ති। <b>අනුගතා</b>ති අනුපවිසනවසෙන ගතා උපගතා। <b>පරිග්ගහිතා</b>ති පරිතො ගහිතා සමන්තතො ඵුට්ඨා।
bod:අන්තරො ච බාහිරො ච පදෙසො, තෙහි සහ පවත්තතීති <b>සන්තරබාහිරා,</b> න්හානියපිණ්ඩි, <b>“සමන්තරබාහිරා”</b>තිපි පාඨො, ම-කාරො පදසන්ධිවසෙන ආගමො। යථාවුත්තෙන පරිග්ගහිතතාකාරණෙනෙව සන්තරබාහිරො න්හානියපිණ්ඩි ඵුටා උදකස්නෙහෙනාති ආහ <b>“සබ්බත්ථකමෙව උදකසිනෙහෙන ඵුටා”</b>ති। සබ්බත්ථ පවත්තනං <b>සබ්බත්ථකං,</b> භාවනපුංසකඤ්චෙතං, සබ්බපදෙසෙ හුත්වා එව ඵුටාති අත්ථො। “සන්තරබාහිරා ඵුටා”ති ච ඉමිනා න්හානියපිණ්ඩියා සබ්බසො උදකෙන තෙමිතභාවමාහ, “න ච පග්ඝරණී”ති පන ඉමිනා තින්තායපි තාය ඝනථද්ධභාවං। තෙනාහ <b>“න ච බින්දුං බින්දු”</b>න්තිආදි। උදකස්ස ඵුසිතං ඵුසිතං, <pb M=2.138/> න ච පග්ඝරණී සූදනීති අත්ථො, “බින්දුං උදකං” තිපි කත්ථචි පාඨො, උදකසඞ්ඛාතං බින්දුන්ති තස්සත්ථො। බින්දුසද්දො හි “බ්යාලම්බම්බුධරබින්දූ”තිආදීසු විය ධාරාවයවෙ। එවං පන අපග්ඝරණතො හත්ථෙනපි ද්වීහිපි තීහිපි අඞ්ගුලෙහි ගහෙතුං, ඔවට්ටිකාය වා කාතුං සක්කා। යදි හි සා පග්ඝරණී අස්ස, එවං සති ස්නෙහවිගමනෙන සුක්ඛත්තා ථද්ධා හුත්වා තථා ගහෙතුං, කාතුං වා න සක්කාති වුත්තං හොති। <b>ඔවට්ටිකායා</b>ති පරිවට්ටුලවසෙන, ගුළිකාවසෙන සා පිණ්ඩි කාතුං සක්කාති අත්ථො।
sub:දුතියජ්ඣානකථාවණ්ණනා
bod:229:තාහි තාහි උදකසිරාහි උබ්භිජ්ජති උද්ධං නික්ඛමතීති <b>උබ්භිදං,</b> තාදිසං උදකං යස්සාති <b>උබ්භිදොදකො,</b> ද-කාරස්ස පන ත-කාරෙ කතෙ <b>උබ්භිතොදකො,</b> ඉමමත්ථං දස්සෙතුං <b>“උබ්භින්නඋදකො”</b>ති වුත්තං, නදීතීරෙ ඛතකූපකො විය උබ්භිජ්ජනකඋදකොති අත්ථො। උබ්භිජ්ජනකම්පි උදකං කත්ථචි හෙට්ඨා උබ්භිජ්ජිත්වා ධාරාවසෙන උට්ඨහිත්වා බහි ගච්ඡති, න තං කොචි අන්තොයෙව පතිට්ඨිතං කාතුං සක්කොති ධාරාවසෙන උට්ඨහනතො, ඉධ පන වාලිකාතටෙ විය උදකරහදස්ස අන්තොයෙව උබ්භිජ්ජිත්වා තත්ථෙව තිට්ඨති, න ධාරාවසෙන උට්ඨහිත්වා බහි ගච්ඡතීති <pb V=2.120/> විඤ්ඤායති අඛොභකස්ස සන්නිසින්නස්සෙව උදකස්ස අධිප්පෙතත්තාති ඉමමත්ථං සන්ධායාහ <b>“න හෙට්ඨා”</b>තිආදි। <b>හෙට්ඨා</b>ති උදකරහදස්ස හෙට්ඨා මහාඋදකසිරා, ලොහිතානුගතා ලොහිතසිරා විය උදකානුගතො පථවිපදෙසො “උදකසිරා”ති වුච්චති। <b>උග්ගච්ඡනකඋදකො</b>ති ධාරාවසෙන උට්ඨහනකඋදකො। <b>අන්තොයෙවා</b>ති උදකරහදස්ස අන්තො සමතලපදෙසෙ එව। <b>උබ්භිජ්ජනකඋදකො</b>ති උබ්භිජ්ජිත්වා තත්ථෙව තිට්ඨනකඋදකො। <b>ආගමනමග්ගො</b>ති බාහිරතො උදකරහදාභිමුඛං ආගමනමග්ගො। <b>කාලෙන කාල</b>න්ති රුළ්හීපදං “එකො එකායා”තිආදි (පාරා॰ 443, 444, 452) වියාති වුත්තං <b>“කාලෙ කාලෙ”</b>ති। <b>අන්වද්ධමාස</b>න්ති එත්ථ <b>අනු</b>සද්දො බ්යාපනෙ। වස්සානස්ස අද්ධමාසං අද්ධමාසන්ති අත්ථො। එවං <b>අනුදසාහ</b>න්ති එත්ථාපි। <b>වුට්ඨි</b>න්ති වස්සනං। <b>අනුප්පවච්ඡෙය්යා</b>ති න උපවච්ඡෙය්ය। වස්සසද්දතො චස්ස සිද්ධීති දස්සෙති <b>“න වස්සෙය්යා”</b>ති ඉමිනා।
bod:“සීතා <pb M=2.139/> වාරිධාරා”ති ඉත්ථිලිඞ්ගපදස්ස <b>“සීතං ධාර”</b>න්ති නපුංසකලිඞ්ගෙන අත්ථවචනං ධාරසද්දස්ස ද්විලිඞ්ගිකභාවවිඤ්ඤාපනත්ථං। <b>සීත</b>න්ති ඛොභනාභාවෙන සීතලං, පුරාණපණ්ණතිණකට්ඨාදිසංකිණ්ණාභාවෙන වා <b>සෙතං</b> පරිසුද්ධං। සෙතං සීතන්ති හි පරියායො। කස්මා පනෙත්ථ උබ්භිදොදකොයෙව රහදො ගහිතො, න ඉතරෙති අනුයොගමපනෙති <b>“හෙට්ඨා උග්ගච්ඡනඋදකඤ්හී”</b>තිආදිනා। <b>උග්ගන්ත්වා උග්ගන්ත්වා භිජ්ජන්ත</b>න්ති උට්ඨහිත්වා උට්ඨහිත්වා ධාරාකිරණවසෙන උබ්භිජ්ජන්තං, විනස්සන්තං වා। <b>ඛොභෙතී</b>ති ආලොළෙති। <b>වුට්ඨී</b>ති වස්සනං। <b>ධාරානිපාතපුබ්බුළකෙහී</b>ති උදකධාරානිපාතෙහි ච තතොයෙව උට්ඨිතඋදකපුබ්බුළකසඞ්ඛාතෙහි ඵෙණපටලෙහි ච। එවං යථාක්කමං තිණ්ණම්පි රහදානමගහෙතබ්බතං වත්වා උබ්භිදොදකස්සෙව ගහෙතබ්බතං වදති <b>“සන්නිසින්නමෙවා”</b>තිආදිනා। තත්ථ <b>සන්නිසින්නමෙවා</b>ති සම්මා, සමං වා නිසින්නමෙව, අපරික්ඛොභතාය නිච්චලමෙව, සුප්පසන්නමෙවාති අධිප්පායො। <b>ඉද්ධිනිම්මිතමිවා</b>ති ඉද්ධිමතා ඉද්ධියා තථා නිම්මිතං ඉව। <b>තත්ථා</b>ති තස්මිං උපමොපමෙය්යවචනෙ। <b>සෙස</b>න්ති “අභිසන්දෙතී”තිආදිකං।
sub:තතියජ්ඣානකථාවණ්ණනා
bod:231:<b>“උප්පලිනී”</b>තිආදි ගච්ඡස්සපි වනස්සපි අධිවචනං। ඉධ පන “යාව අග්ගා, යාව ච මූලා”ති වචනයොගෙන “අප්පෙකච්චානී”තිආදිනා උප්පලගච්ඡාදීනමෙව ගහෙතබ්බතාය වනමෙවාධිප්පෙතං, තස්මා <b>“උප්පලානී</b>ති උප්පලගච්ඡානි। <b>එත්ථා</b>ති උප්පලවනෙ”තිආදිනා අත්ථො වෙදිතබ්බො। අවයවෙන හි සමුදායස්ස නිබ්බචනං කතං। එකඤ්හි උප්පලගච්ඡාදි <pb V=2.121/> උප්පලාදියෙව, චතුපඤ්චමත්තම්පි පන උප්පලාදිවනන්ති වොහරීයති, <b>සාරත්ථදීපනියං</b> පන ජලාසයොපි උප්පලිනිආදිභාවෙන වුත්තො। <b>එත්ථ චා</b>ති එතස්මිං පදත්තයෙ, එතෙසු වා තීසු උප්පලපදුමපුණ්ඩරීකසඞ්ඛාතෙසු අත්ථෙසු। <b>“සෙතරත්තනීලෙසූ”</b>ති උප්පලමෙව වුත්තං, සෙතුප්පලරත්තුප්පලනීලුප්පලෙසූති අත්ථො। <b>යං කිඤ්චි උප්පලං උප්පලමෙව</b> උප්පලසද්දස්ස සාමඤ්ඤනාමවසෙන තෙසු සබ්බෙසුපි පවත්තනතො। <b>සතපත්ත</b>න්ති එත්ථ <b>සත</b>සද්දො බහුපරියායො “සතග්ඝී සතරංසි සූරියො”තිආදීසු විය අනෙකසඞ්ඛ්යාභාවතො। එවඤ්ච කත්වා අනෙකපත්තස්සාපි පදුමභාවෙ සඞ්ගහො සිද්ධො හොති। <b>පත්ත</b>න්ති ච පුප්ඵදලමධිප්පෙතං। වණ්ණනියමෙන <b>සෙතං පදුමං,</b> <b>රත්තං</b> <pb M=2.140/> <b>පුණ්ඩරීක</b>න්ති සාසනවොහාරො, ලොකෙ පන “රත්තං පදුමං, සෙතං පුණ්ඩරීක”න්ති වදන්ති। වුත්තඤ්හි “පුණ්ඩරීකං සිතං රත්තං, කොකනදං කොකාසකො”ති। රත්තවණ්ණතාය හි කොකනාමකානං සුනඛානං නාදයතො සද්දාපයතො, තෙහි ච අසිතබ්බතො <b>“කොකනදං, කොකාසකො”</b>ති ච පදුමං වුච්චති। යථාහ “පද්මං යථා කොකනදං සුගන්ධ”න්ති। අයං පනෙත්ථ වචනත්ථො උදකං පාති, උදකෙ වා ප්ලවතීති <b>උප්පලං। </b> පඞ්කෙ දවති ගච්ඡති, පකාරෙන වා දවති විරුහතීති <b>පදුමං। </b> පණ්ඩරං වණ්ණමස්ස, මහන්තතාය වා මුඩිතබ්බංඛණ්ඩෙතබ්බන්ති <b>පුණ්ඩරීකං</b> ම-කාරස්ස ප-කාරාදිවසෙන। මුඩිසද්දඤ්හි මුඩරිසද්දං වා ඛණ්ඩනත්ථමිච්ඡන්ති සද්දවිදූ, සද්දසත්ථතො චෙත්ථ පදසිද්ධි। යාව අග්ගා, යාව ච මූලා උදකෙන අභිසන්දනාදිභාවදස්සනත්ථං පාළියං “උදකානුග්ගතානී”ති වචනං, තස්මා උදකතො න උග්ගතානිච්චෙව අත්ථො, න තු උදකෙ අනුරූපගතානීති ආහ <b>“උදකා…පෙ॰… ගතානී”</b>ති। ඉධ පන උප්පලාදීනි විය කරජකායො, උදකං විය තතියජ්ඣානසුඛං දට්ඨබ්බං।
sub:චතුත්ථජ්ඣානකථාවණ්ණනා
bod:233:යස්මා පන චතුත්ථජ්ඣානචිත්තමෙව “චෙතසා”ති වුත්තං, තඤ්ච රාගාදිඋපක්කිලෙසමලාපගමතො නිරුපක්කිලෙසං නිම්මලං, තස්මා උපක්කිලෙසවිගමනමෙව පරිසුද්ධභාවොති ආහ <b>“නිරුපක්කිලෙසට්ඨෙන පරිසුද්ධ”</b>න්ති। යස්මා ච පරිසුද්ධස්සෙව පච්චයවිසෙසෙන පවත්තිවිසෙසො පරියොදාතතා සුද්ධන්තසුවණ්ණස්ස නිඝංසනෙන පභස්සරතා විය, තස්මා පභස්සරතායෙව පරියොදාතතාති ආහ <b>“පභස්සරට්ඨෙන පරියොදාත”</b>න්ති। විජ්ජු විය පභාය ඉතො චිතො ච නිච්ඡරණං <b>පභස්සරං</b> යථා “ආභස්සරා”ති। <b>ඔදාතෙන වත්ථෙනා</b>ති එත්ථ “ඔදාතෙනා”ති ගුණවචනං සන්ධාය <b>“ඔදාතෙන…පෙ॰… ඉද”</b>න්ති වුත්තං। <b>උතුඵරණත්ථ</b>න්ති උණ්හස්ස උතුනො ඵරණදස්සනත්ථං। කස්මාති ආහ <b>“කිලිට්ඨවත්ථෙනා”</b>තිආදි। <b>උතුඵරණං න හොතී</b>ති ඔදාතවත්ථෙන විය සවිසෙසං උතුඵරණං න හොති, අප්පකමත්තමෙව හොතීති අධිප්පායො <pb V=2.122/>। තෙනාහ <b>“තඞ්ඛණ…පෙ॰… බලවං හොතී”</b>ති। <b>“තඞ්ඛණධොතපරිසුද්ධෙනා”</b>ති ච එතෙන ඔදාතසද්දො එත්ථ පරිසුද්ධවචනො එව “ගිහී ඔදාතවත්ථවසනො”තිආදීසු විය <pb M=2.141/>, න සෙතවචනො යෙන කෙනචි තඞ්ඛණධොතපරිසුද්ධෙනෙව උතුඵරණසම්භවතොති දස්සෙති।
bod:නනු ච පාළියං “නාස්ස කිඤ්චි සබ්බාවතො කායස්ස ඔදාතෙන වත්ථෙන අඵුටං අස්සා”ති කායස්ස ඔදාතවත්ථඵරණං වුත්තං, න පන වත්ථස්ස උතුඵරණං, අථ කස්මා උතුඵරණං ඉධ වුත්තන්ති අනුයොගෙනාහ <b>“ඉමිස්සාය හී”</b>තිආදි। යස්මා වත්ථං විය කරජකායො, උතුඵරණං විය චතුත්ථජ්ඣානසුඛං, තස්මා එවමත්ථො වෙදිතබ්බොති වුත්තං හොති, එතෙන ච ඔදාතෙන වත්ථෙන සබ්බාවතො කායස්ස ඵරණාසම්භවතො, උපමෙය්යෙන ච අයුත්තත්තා කායග්ගහණෙන තන්නිස්සිතවත්ථං ගහෙතබ්බං, වත්ථග්ගහණෙන ච තප්පච්චයං උතුඵරණන්ති දස්සෙති। නෙය්යත්ථතො හි අයං උපමා වුත්තා। විචිත්රදෙසනා හි බුද්ධා භගවන්තොති। යොගිනො හි කරජකායො වත්ථං විය දට්ඨබ්බො උතුඵරණසදිසෙන චතුත්ථජ්ඣානසුඛෙන ඵරිතබ්බත්තා, උතුඵරණං විය චතුත්ථජ්ඣානසුඛං වත්ථස්ස විය තෙන කරජකායස්ස ඵරණතො, පුරිසස්ස සරීරං විය චතුත්ථජ්ඣානං උතුඵරණට්ඨානියස්ස සුඛස්ස නිස්සයභාවතො। තෙනාහ <b>“තස්මා”</b>තිආදි। ඉදඤ්හි යථාවුත්තවචනස්ස ගුණදස්සනං। එත්ථ ච පාළියං “පරිසුද්ධෙන චෙතසා”ති චෙතොගහණෙන චතුත්ථජ්ඣානසුඛං භගවතා වුත්තන්ති ඤාපෙතුං “චතුත්ථජ්ඣානසුඛං, චතුත්ථජ්ඣානසුඛෙනා”ති ච වුත්තන්ති දට්ඨබ්බං। නනු ච චතුත්ථජ්ඣානසුඛං නාම සාතලක්ඛණං නත්ථීති? සච්චං, සන්තසභාවත්තා පනෙත්ථ උපෙක්ඛායෙව “සුඛ”න්ති අධිප්පෙතා। තෙන වුත්තං <b>සම්මොහවිනොදනියං</b> “උපෙක්ඛා පන සන්තත්තා, සුඛමිච්චෙව භාසිතා”ති (විභ॰ අට්ඨ॰ 232; විසුද්ධි॰ 2.644; මහානි॰ අට්ඨ॰ 27; පටි॰ ම॰ අට්ඨ॰ 1.105)।
bod:<b>එත්තාවතා</b>ති පඨමජ්ඣානාධිගමපරිදීපනතො පට්ඨාය යාව චතුත්ථජ්ඣානාධිගමපරිදීපනා, තාවතා වචනක්කමෙන। ලභනං <b>ලාභො,</b> සො එතස්සාති <b>ලාභී,</b> රූපජ්ඣානානං ලාභී <b>රූපජ්ඣානලාභී</b> යථා “ලාභී චීවරපිණ්ඩපාතසෙනාසනගිලානපච්චයභෙසජ්ජපරික්ඛාරාන”න්ති, (සං॰ නි॰ 2.70; උදා॰ 38) ලභනසීලො වා <b>ලාභී।</b> කිං ලභනසීලො? රූපජ්ඣානානීතිපි යුජ්ජති। එවමිතරස්මිම්පි। න අරූපජ්ඣානලාභීති න වෙදිතබ්බොති යොජෙතබ්බං। කස්මාති වුත්තං <b>“න හී”</b>තිආදි, අට්ඨන්නම්පි සමාපත්තීනං උපරි අභිඤ්ඤාධිගමෙ අවිනාභාවතොති <pb M=2.142/> වුත්තං හොති। <b>චුද්දසහාකාරෙහී</b>ති “කසිණානුලොමතො, කසිණපටිලොමතො කසිණානුලොමපටිලොමතො, ඣානානුලොමතො, ඣානපටිලොමතො, ඣානානුලොමපටිලොමතො, ඣානුක්කන්තිකතො, කසිණුක්කන්තිකතො, ඣානකසිණුක්කන්තිකතො, අඞ්ගසඞ්කන්තිතො, ආරම්මණසඞ්කන්තිතො <pb V=2.123/>, අඞ්ගාරම්මණසඞ්කන්තිතො අඞ්ගවවත්ථානතො, ආරම්මණවවත්ථානතො”ති (විසුද්ධි॰ 2.365) <b>විසුද්ධිමග්ගෙ</b> වුත්තෙහි ඉමෙහි චුද්දසහාකාරෙහි। සතිපි ඣානෙසු ආවජ්ජනාදිපඤ්චවිධවසීභාවෙ අයමෙව චුද්දසවිධො වසීභාවො අභිඤ්ඤා නිබ්බත්තනෙ එකන්තෙන ඉච්ඡිතබ්බොති දස්සෙන්තෙන <b>“චුද්දසහාකාරෙහි චිණ්ණවසීභාව”</b>න්ති වුත්තං, ඉමිනා ච අරූපසමාපත්තීසු චිණ්ණවසීභාවං විනා රූපසමාපත්තීසු එව චිණ්ණවසීභාවෙන සමාපත්ති න ඉජ්ඣතීති තාසං අභිඤ්ඤාධිගමෙ අවිනාභාවං දස්සෙතීති වෙදිතබ්බං।
bod:නනු යථාපාඨමෙව විනිච්ඡයො වත්තබ්බොති චොදනං සොධෙති <b>“පාළියං පනා”</b>තිආදිනා, සාවසෙසපාඨභාවතො නීහරිත්වා එස විනිච්ඡයො වත්තබ්බොති වුත්තං හොති। යජ්ජෙවං අරූපජ්ඣානානිපි පාළියං ගහෙතබ්බානි, අථ කස්මා තානි අග්ගහෙත්වා සාවසෙසපාඨො භගවතා කතොති? සබ්බාභිඤ්ඤානං විසෙසතො රූපාවචරචතුත්ථජ්ඣානපාදකත්තා। සතිපි හි තාසං තථා අවිනාභාවෙ විසෙසතො පනෙතා රූපාවචරචතුත්ථජ්ඣානපාදකා, තස්මා තාසං තප්පාදකභාවවිඤ්ඤාපනත්ථං තත්ථෙව ඨත්වා දෙසනා කතා, න පන අරූපාවචරජ්ඣානානං ඉධ අනනුපයොගතො। තෙනාහ <b>“අරූපජ්ඣානානි ආහරිත්වා කථෙතබ්බානී”</b>ති।
sub:විපස්සනාඤාණකථාවණ්ණනා
bod:234:“පුන චපරං මහාරාජ (පාළියං නත්ථි) භික්ඛූ”ති වත්වාපි කිමත්ථං දස්සෙතුං “සො”ති පදං පුන වුත්තන්ති චොදනායාහ <b>“සො…පෙ॰… දස්සෙතී”</b>ති, යථාරුතවසෙන, නෙය්යත්ථවසෙන ච වුත්තාසු අට්ඨසු සමාපත්තීසු චිණ්ණවසිතාවිසිට්ඨං භික්ඛුං දස්සෙතුං එවං වුත්තන්ති අධිප්පායො। <b>සෙස</b>න්ති “සො”ති පදත්ථතො සෙසං “එවං සමාහිතෙ”තිආදීසු වත්තබ්බං සාධිප්පායමත්ථජාතං। ඤෙය්යං ජානාතීති <b>ඤාණං,</b> තදෙව පච්චක්ඛං කත්වා පස්සතීති <b>දස්සනං,</b> ඤාණමෙව දස්සනං න චක්ඛාදිකන්ති <b>ඤාණදස්සනං,</b> පඤ්චවිධම්පි ඤාණං, තයිදං පන ඤාණදස්සනපදං <pb M=2.143/> සාසනෙ යෙසු ඤාණවිසෙසෙසු නිරුළ්හං, තං සබ්බං අත්ථුද්ධාරවසෙන දස්සෙන්තො <b>“ඤාණදස්සනන්ති මග්ගඤාණම්පි වුච්චතී”</b>තිආදිමාහ। <b>ඤාණදස්සනවිසුද්ධත්ථ</b>න්ති ඤාණදස්සනස්ස විසුද්ධිපයොජනාය। <b>ඵාසුවිහාරො</b>ති අරියවිහාරභූතො සුඛවිහාරො। <b>භගවතොපී</b>ති න කෙවලං දෙවතාරොචනමෙව, අථ ඛො තදා භගවතොපි ඤාණදස්සනං උදපාදීති අත්ථො। සත්තාහං කාලඞ්කතස්ස අස්සාති <b>සත්තාහකාලඞ්කතො। “කාලාමො”</b>ති ගොත්තවසෙන වුත්තං। <b>චෙතොවිමුත්ති</b> [විමුත්ති (අට්ඨකථායං)] නාම අරහත්තඵලසමාපත්ති। යස්මා විපස්සනාඤාණං ඤෙය්යසඞ්ඛාතෙ තෙභූමකසඞ්ඛාරෙ අනිච්චාදිතො <pb V=2.124/> ජානාති, භඞ්ගානුපස්සනතො ච පට්ඨාය පච්චක්ඛතො තෙ පස්සති, තස්මා යථාවුත්තට්ඨෙන ඤාණදස්සනං නාම ජාතන්ති දස්සෙති <b>“ඉධ පනා”</b>තිආදිනා।
bod:<b>අභිනීහරතී</b>ති විපස්සනාභිමුඛං චිත්තං තදඤ්ඤකරණීයතො නීහරිත්වා හරතීති අයං සද්දතො අත්ථො, අධිප්පායතො පන තං දස්සෙතුං <b>“විපස්සනාඤාණස්සා”</b>තිආදි වුත්තං। තදභිමුඛභාවොයෙව හිස්ස තන්නින්නතාදිකරණං, තං පන වුත්තනයෙන අට්ඨඞ්ගසමන්නාගතෙ තස්මිං චිත්තෙ විපස්සනාක්කමෙන ජාතෙ විපස්සනාභිමුඛං චිත්තපෙසනමෙවාති දට්ඨබ්බං। <b>තන්නින්න</b>න්ති තස්සං විපස්සනායං නින්නං। ඉතරද්වයං තස්සෙව වෙවචනං। තස්සං <b>පොණං</b> වඞ්කං <b>පබ්භාරං</b> නීචන්ති අත්ථො। බ්රහ්මජාලෙ <b>වුත්තොයෙව।</b> ඔදනකුම්මාසෙහි උපචීයති වඩ්ඪාපීයති, උපචයති වා වඩ්ඪතීති අත්ථං සන්ධාය <b>“ඔදනෙනා”</b>තිආදි වුත්තං। <b>අනිච්චුච්ඡාදනපරිමද්දනභෙදනවිද්ධංසනධම්මො</b>ති එත්ථ “අනිච්චධම්මො”තිආදිනා <b>ධම්ම</b>සද්දො පච්චෙකං යොජෙතබ්බො। තත්ථ <b>අනිච්චධම්මො</b>ති පභඞ්ගුතාය අද්ධුවසභාවො। <b>දුග්ගන්ධවිඝාතත්ථායා</b>ති සරීරෙ දුග්ගන්ධස්ස විගමාය। <b>උච්ඡාදනධම්මො</b>ති උච්ඡාදෙතබ්බතාසභාවො, ඉමස්ස පූතිකායස්ස දුග්ගන්ධභාවතො ගන්ධොදකාදීහි උබ්බට්ටනවිලිම්පනජාතිකොති අත්ථො। උච්ඡාදනෙන හි පූතිකායෙ සෙදවාතපිත්තසෙම්හාදීහි ගරුභාවදුග්ගන්ධානමපගමො හොති। මහාසම්බාහනං මල්ලාදීනං බාහුවඩ්ඪනාදිඅත්ථංව හොති, අඞ්ගපච්චඞ්ගාබාධවිනොදනත්ථං පන ඛුද්දකසම්බාහනමෙව යුත්තන්ති ආහ <b>“ඛුද්දකසම්බාහනෙනා”</b>ති, මන්දසම්බාහනෙනාති අත්ථො। <b>පරිමද්දනධම්මො</b>ති පරිමද්දිතබ්බතාසභාවො।
bod:එවං <pb M=2.144/> අනියමිතකාලවසෙන අත්ථං වත්වා ඉදානි නියමිතකාලවසෙන අත්ථං වදති <b>“දහරකාලෙ”</b>තිආදිනා। <b>වා</b>-සද්දො චෙත්ථ අත්ථදස්සනවසෙනෙව අත්ථන්තරවිකප්පනස්ස විඤ්ඤායමානත්තා න පයුත්තො, ලුත්තනිද්දිට්ඨො වා। <b>දහරකාලෙ</b>ති අචිරවිජාතකාලෙ। සයාපෙත්වා අඤ්ඡනපීළනාදිවසෙන පරිමද්දනධම්මොති සම්බන්ධො। <b>මිත</b>න්ති භාවනපුංසකනිද්දෙසො, තෙන යථාපමාණං, මන්දං වා අඤ්ඡනපීළනාදීනි දස්සෙති। <b>අඤ්ඡන</b>ඤ්චෙත්ථ ආකඩ්ඪනං। <b>පීළනං</b> සම්බාහනං। <b>ආදි</b>සද්දෙන සමිඤ්ජනඋග්ගමනාදීනි සඞ්ගණ්හාති। <b>එවං පරිහරිතොපී</b>ති උච්ඡාදනාදිනා සුඛෙධිතොපි। <b>භිජ්ජති චෙවා</b>ති අනිච්චතාදිවසෙන නස්සති ච। <b>විකිරති චා</b>ති එවං භින්දන්තො ච කිඤ්චි පයොජනං අසාධෙන්තො විප්පකිණ්ණොව හොති। එවං නවහි පදෙහි යථාරහං කායෙ සමුදයවයධම්මානුපස්සිතා දස්සිතාති ඉමමත්ථං විභාවෙන්තො <b>“තත්ථා”</b>තිආදිමාහ। තත්ථ <b>ඡහි පදෙහී</b>ති “රූපී, චාතුමහාභූතිකො, මාතාපෙත්තිකසම්භවො, ඔදනකුම්මාසූපචයො, උච්ඡාදනධම්මො, පරිමද්දනධම්මො”ති ඉමෙහි ඡහි පදෙහි। යුත්තං තාව හොතු මජ්ඣෙ තීහිපි පදෙහි කායස්ස සමුදයකථනං තෙසං තදත්ථදීපනතො, “රූපී, උච්ඡාදනධම්මො, පරිමද්දනධම්මො”ති පන තීහි <pb V=2.125/> ත්පදෙහි කථං තස්ස තථාකථනං යුත්තං සියා තෙසං තදත්ථස්ස අදීපනතොති? යුත්තමෙව තෙසම්පි තදත්ථස්ස දීපිතත්තා। <b>“රූපී”</b>ති හි ඉදං අත්තනො පච්චයභූතෙන උතුආහාරලක්ඛණෙන රූපෙන රූපවාති අත්ථස්ස දීපකං। පච්චයසඞ්ගමවිසිට්ඨෙ හි තදස්සත්ථිඅත්ථෙ අයමීකාරො। “උච්ඡාදනධම්මො, පරිමද්දනධම්මො”ති ච ඉදං පදද්වයං තථාවිධරූපුප්පාදනෙන සණ්ඨානසම්පාදනත්ථස්ස දීපකන්ති। <b>ද්වීහී</b>ති “භෙදනධම්මො, විද්ධංසනධම්මො”ති ද්වීහි පදෙහි। <b>නිස්සිතඤ්ච</b> කායපරියාපන්නෙ හදයවත්ථුම්හි නිස්සිතත්තා විපස්සනාචිත්තස්ස। තදා පවත්තඤ්හි විපස්සනාචිත්තමෙව “ඉදඤ්ච මෙ විඤ්ඤාණ”න්ති ආසන්නපච්චක්ඛවසෙන වුත්තං। <b>පටිබද්ධඤ්ච</b> කායෙන විනා අප්පවත්තනතො, කායසඤ්ඤිතානඤ්ච රූපධම්මානං ආරම්මණකරණතො।
bod:235:සුට්ඨු ඔභාසතීති <b>සුභො,</b> පභාසම්පන්නො මණි, තාය එව පභාසම්පත්තියා මණිනො භද්රතාති අත්ථමත්තං දස්සෙතුං <b>“සුභොති සුන්දරො”</b>ති වුත්තං। පරිසුද්ධාකරසමුට්ඨානමෙව මණිනො සුවිසුද්ධජාතිතාති ආහ <b>“ජාතිමාති පරිසුද්ධාකරසමුට්ඨිතො”</b>ති। සුවිසුද්ධරතනාකරතො සමුට්ඨිතොති අත්ථො। ආකරපරිවිසුද්ධිමූලකො එව හි <pb M=2.145/> මණිනො කුරුවින්දජාතිආදිජාතිවිසෙසොති। ඉධාධිප්පෙතස්ස පන වෙළුරියමණිනො විළූර (වි॰ ව॰ අට්ඨ॰ 34 ආදයො වාක්යක්ඛ්ඛ්න්ධෙසු පස්සිතබ්බං) පබ්බතස්ස, විළූර ගාමස්ස ච අවිදූරෙ පරිසුද්ධාකරො। යෙභුය්යෙන හි සො තතො සමුට්ඨිතො। තථා හෙස විළූරනාමකස්ස පබ්බතස්ස, ගාමස්ස ච අවිදූරෙ සමුට්ඨිතත්තා වෙළුරියොති පඤ්ඤායිත්ථ, දෙවලොකෙ පවත්තස්සපි ච තංසදිසවණ්ණනිභතාය තදෙව නාමං ජාතං යථා තං මනුස්සලොකෙ ලද්ධනාමවසෙන දෙවලොකෙ දෙවතානං, සො පන මයූරගීවාවණ්ණො වා හොති වායසපත්තවණ්ණො වා සිනිද්ධවෙණුපත්තවණ්ණො වාති <b>ආචරියධම්මපාලත්ථෙරෙන පරමත්ථදීපනියං</b> (වි॰ ව॰ අට්ඨ॰ 34) වුත්තං। <b>විනයසංවණ්ණනාසු</b> (වි॰ වි॰ ටී॰ 1.281) පන “අල්ලවෙළුවණ්ණො”ති වදන්ති। තථා හිස්ස “වංසවණ්ණො”තිපි නාමං ජාතං। “මඤ්ජාරක්ඛිමණ්ඩලවණ්ණො”ති ච වුත්තො, තතොයෙව සො ඉධ පදෙසෙ මඤ්ජාරමණීති පාකටො හොති। චක්කවත්තිපරිභොගාරහපණීතතරමණිභාවතො පන තස්සෙව පාළියං වචනං දට්ඨබ්බං। යථාහ “පුන චපරං ආනන්ද රඤ්ඤො මහාසුදස්සනස්ස මණිරතනං පාතුරහොසි, සො අහොසි මණි වෙළුරියො සුභො ජාතිමා අට්ඨංසො”තිආදි (දී॰ නි॰ 2.248)। පාසාණසක්ඛරාදිදොසනීහරණවසෙනෙව පරිකම්මනිප්ඵත්තීති දස්සෙති <b>“අපනීතපාසාණසක්ඛරො”</b>ති ඉමිනා।
bod:ඡවියා එව සණ්හභාවෙන අච්ඡතා, න සඞ්ඝාතස්සාති ආහ <b>“අච්ඡොති තනුච්ඡවී”</b>ති। තතො චෙව විසෙසෙන පසන්නොති දස්සෙතුං <b>“සුට්ඨු පසන්නො”</b>ති වුත්තං। පරිභොගමණිරතනාකාරසම්පත්ති සබ්බාකාරසම්පන්නතා <pb V=2.126/>। තෙනාහ <b>“ධොවනවෙධනාදීහී”</b>තිආදි। පාසාණාදීසු ධොතතා <b>ධොවනං,</b> කාළකාදිඅපහරණත්ථාය චෙව සුත්තෙන ආවුනත්ථාය ච විජ්ඣිතබ්බතා <b>වෙධනං। ආදි</b>සද්දෙන තාපසණ්හකරණාදීනං සඞ්ගහො। <b>වණ්ණසම්පත්ති</b>න්ති ආවුනිතසුත්තස්ස වණ්ණසම්පත්තිං। කස්මාති වුත්තං <b>“තාදිස”</b>න්තිආදි, තාදිසස්සෙව ආවුතස්ස පාකටභාවතොති වුත්තං හොති।
bod:<b>මණි විය කරජකායො</b> පච්චවෙක්ඛිතබ්බතො। <b>ආවුතසුත්තං විය විඤ්ඤාණං</b> අනුපවිසිත්වා ඨිතත්තා। <b>චක්ඛුමා පුරිසො විය විපස්සනාලාභී භික්ඛු</b> <pb M=2.146/> සම්මදෙව තස්ස දස්සනතො, තස්ස පුරිසස්ස මණිනො ආවිභූතකාලො විය තස්ස භික්ඛුනො කායස්ස ආවිභූතකාලො තන්නිස්සයස්ස පාකටභාවතො। සුත්තස්සාවිභූතකාලො විය තෙසං ධම්මානමාවිභූතකාලො තන්නිස්සිතස්ස පාකටභාවතොති අයමෙත්ථ උපමාසම්පාදනෙ කාරණවිභාවනා, <b>“ආවුතසුත්තං විය විපස්සනාඤාණ”</b>න්ති කත්ථචි පාඨො, “ඉදඤ්ච විඤ්ඤාණ”න්ති වචනතො පන “විඤ්ඤාණ”න්ති පාඨොව සුන්දරතරො, “විපස්සනාවිඤ්ඤාණ”න්ති වා භවිතබ්බං। <b>විපස්සනාඤාණං අභිනීහරිත්වා</b>ති විපස්සනාඤාණාභිමුඛං චිත්තං නීහරිත්වා।
bod:<b>තත්රා</b>ති වෙළුරියමණිම්හි। <b>තදාරම්මණාන</b>න්ති කායසඤ්ඤිතරූපධම්මාරම්මණානං। “ඵස්සපඤ්චමකාන”න්තිආදිපදත්තයස්සෙතං විසෙසනං අත්ථවසා ලිඞ්ගවිභත්තිවචනවිපරිණාමොති කත්වා පච්ඡිමපදස්සාපි විසෙසනභාවතො। ඵස්සපඤ්චමකග්ගහණෙන, සබ්බචිත්තචෙතසිකග්ගහණෙන ච ගහිතධම්මා විපස්සනාචිත්තුප්පාදපරියාපන්නා එවාති දට්ඨබ්බං। එවඤ්හි තෙසං විපස්සනාවිඤ්ඤාණගතිකත්තා ආවුතසුත්තං විය “විපස්සනාවිඤ්ඤාණ”න්ති හෙට්ඨා වුත්තවචනං අවිරොධිතං හොති। කස්මා පන විපස්සනාවිඤ්ඤාණස්සෙව ගහණන්ති? “ඉදඤ්ච මෙ විඤ්ඤාණං එත්ථ සිතං එත්ථ පටිබද්ධ”න්ති ඉමිනා තස්සෙව වචනතො। “අයං ඛො මෙ කායො”තිආදිනා හි විපස්සනාඤාණෙන විපස්සිත්වා “තදෙව විපස්සනාඤාණසම්පයුත්තං විඤ්ඤාණං එත්ථ සිතං එත්ථ පටිබද්ධ”න්ති නිස්සයවිසයාදිවසෙන මනසි කරොති, තස්මා තස්සෙව ඉධ ගහණං සම්භවති, නාඤ්ඤස්සාති දට්ඨබ්බං। තෙනාහ <b>“විපස්සනාවිඤ්ඤාණස්සෙව වා ආවිභූතකාලො”</b>ති। ධම්මසඞ්ගහාදීසු (ධ॰ ස॰ 2 ආදයො) දෙසිතනයෙන පාකටභාවතො චෙත්ථ ඵස්සපඤ්චමකානං ගහණං, නිරවසෙසපරිග්ගහණතො සබ්බචිත්තචෙතසිකානං, යථාරුතං දෙසිතවසෙන පධානභාවතො විපස්සනාවිඤ්ඤාණස්සාති වෙදිතබ්බං। කිං පනෙතෙ පච්චවෙක්ඛණඤාණස්ස ආවිභවන්ති, උදාහු පුග්ගලස්සාති? පච්චවෙක්ඛණඤාණස්සෙව, තස්ස පන ආවිභූතත්තා පුග්ගලස්සාපි ආවිභූතා නාම හොන්ති, තස්මා <b>“භික්ඛුනො ආවිභූතකාලො”</b>ති වුත්තන්ති।
bod:යස්මා <pb V=2.127/> පනිදං විපස්සනාඤාණං මග්ගඤාණානන්තරං හොති, තස්මා ලොකියාභිඤ්ඤානං පරතො, ඡට්ඨභිඤ්ඤාය ච පුරතො වත්තබ්බං, අථ කස්මා සබ්බාභිඤ්ඤානං පුරතොව වුත්තන්ති චොදනාලෙසං දස්සෙත්වා පරිහරන්තො <pb M=2.147/> <b>“ඉදඤ්ච විපස්සනාඤාණ”</b>න්තිආදිමාහ। “ඉදඤ්ච මග්ගඤාණානන්තර”න්ති හි ඉමිනා යථාවුත්තං චොදනාලෙසං දස්සෙති। තත්ථ <b>“මග්ගඤාණානන්තර”</b>න්ති සිඛාප්පත්තවිපස්සනාභූතං ගොත්රභුඤාණං සන්ධාය වුත්තං। තදෙව හි අරහත්තමග්ගස්ස, සබ්බෙසං වා මග්ගඵලානමනන්තරං හොති, පධානතො පන තබ්බචනෙනෙව සබ්බස්සපි විපස්සනාඤාණස්ස ගහණං දට්ඨබ්බං අවිසෙසතො තස්ස ඉධ වුත්තත්තා। මග්ගසද්දෙන ච අරහත්තමග්ගස්සෙව ගහණං තස්සෙවාභිඤ්ඤාපරියාපන්නත්තා, අභිඤ්ඤාසම්බන්ධෙන ච චොදනාසම්භවතො। ලොකියාභිඤ්ඤානං පුරතො වුත්තං විපස්සනාඤාණං තාසං නානන්තරතාය අනුපකාරං, ආසවක්ඛයඤාණසඞ්ඛාතාය පන ලොකුත්තරාභිඤ්ඤාය පුරතො වුත්තං තස්සා අනන්තරතාය උපකාරං, තස්මා ඉදං ලොකියාභිඤ්ඤානං පරතො, ඡට්ඨාභිඤ්ඤාය ච පුරතො වත්තබ්බං। කස්මා පන උපකාරට්ඨානෙ තථා අවත්වා අනුපකාරට්ඨානෙව භගවතා වුත්තන්ති හි චොදනා සම්භවති। <b>“එවං සන්තෙපී”</b>තිආදි පරිහාරදස්සනං। තත්ථ <b>එවං සන්තෙපී</b>ති යදිපි ඤාණානුපුබ්බියා මග්ගඤාණස්ස අනන්තරතාය උපකාරං හොති, එවං සතිපීති අත්ථො।
bod:<b>අභිඤ්ඤාවාරෙ</b>ති ඡළභිඤ්ඤාවසෙන වුත්තෙ දෙසනාවාරෙ। <b>එතස්ස අන්තරා වාරො නත්ථී</b>ති පඤ්චසු ලොකියාභිඤ්ඤාසු කථිතාසු ආකඞ්ඛෙය්යසුත්තාදීසු (ම॰ නි॰ 1.65) විය ඡට්ඨාභිඤ්ඤාපි අවස්සං කථෙතබ්බා අභිඤ්ඤාලක්ඛණභාවෙන තප්පරියාපන්නතො, න ච විපස්සනාඤාණං ලොකියාභිඤ්ඤානං, ඡට්ඨාභිඤ්ඤාය ච අන්තරා පවෙසෙත්වා කථෙතබ්බං අනභිඤ්ඤාලක්ඛණභාවෙන තදපරියාපන්නතො। ඉති එතස්ස විපස්සනාඤාණස්ස තාසමභිඤ්ඤානං අන්තරා වාරො නත්ථි, තස්මා තත්ථ අවසරාභාවතො ඉධෙව රූපාවචරචතුත්ථජ්ඣානානන්තරං විපස්සනාඤාණං කථිතන්ති අධිප්පායො। <b>“යස්මා චා”</b>තිආදිනා අත්ථන්තරමාහ। තත්ථ <b>ච</b>-සද්දො සමුච්චයත්ථො, තෙන න කෙවලං විපස්සනාඤාණස්ස ඉධ දස්සනෙ තදෙව කාරණං, අථ ඛො ඉදම්පීති ඉමමත්ථං සමුච්චිනාතීති <b>ආචරියෙන</b> (දී॰ නි॰ ටී॰ 1.235) වුත්තං। සද්දවිදූ පන ඊදිසෙ ඨානෙ ච-සද්දො වා-සද්දත්ථො, සො ච විකප්පත්ථොති වදන්ති, තම්පි යුත්තමෙව අත්ථන්තරදස්සනෙ පයුත්තත්තා। අත්තනා පයුජ්ජිතබ්බස්ස හි විජ්ජමානත්ථස්සෙව ජොතකා උපසග්ගනිපාතා යථා මග්ගනිදස්සනෙ සාඛාභඞ්ගා, යථා ච අදිස්සමානා ජොතනෙ පදීපාති එවමීදිසෙසු। හොති චෙත්ථ –
gax:“අත්ථන්තරදස්සනම්හි <pb M=2.148/>, ච සද්දො යදි දිස්සති।
gae:සමුච්චයෙ විකප්පෙ සො, ගහෙතබ්බො විභාවිනා”ති॥
bod:<b>අකතසම්මසනස්සා</b>ති <pb V=2.128/> හෙතුගබ්භපදං। තථා <b>කතසම්මසනස්සා</b>ති ච। <b>“දිබ්බෙන චක්ඛුනා භෙරවම්පි රූපං පස්සතො</b>ති එත්ථ ඉද්ධිවිධඤාණෙන භෙරවං රූපං නිම්මිනිත්වා මංසචක්ඛුනා පස්සතොතිපි වත්තබ්බං। එවම්පි හි අභිඤ්ඤාලාභිනො අපරිඤ්ඤාතවත්ථුකස්ස භයං සන්තාසො උප්පජ්ජති උච්චවාලිකවාසිමහානාගත්ථෙරස්ස වියා”ති ආචරියෙන (දී॰ නි॰ ටී॰ 1.235) වුත්තං। යථා චෙත්ථ, එවං <b>දිබ්බාය සොතධාතුයා භෙරවං සද්දං සුණතො</b>ති එත්ථාපි ඉද්ධිවිධඤාණෙන භෙරවං සද්දං නිම්මිනිත්වා මංසසොතෙන සුණතොපීති වත්තබ්බමෙව। එවම්පි හි අභිඤ්ඤාලාභිනො අපරිඤ්ඤාතවත්ථුකස්ස භයං සන්තාසො උප්පජ්ජති උච්චවාලිකවාසිමහානාගත්ථෙරස්ස විය। ථෙරො හි කොඤ්චනාදසහිතං සබ්බසෙතං හත්ථිනාගං මාපෙත්වා දිස්වා, සුත්වා ච සඤ්ජාතභයසන්තාසොති <b>අට්ඨකථාසු</b> (විභ॰ අට්ඨ॰ 2.882; ම॰ නි॰ අට්ඨ॰ 1.81; විසුද්ධි॰ 2.733) වුත්තො। අනිච්චාදිවසෙන කතසම්මසනස්ස දිබ්බාය…පෙ॰… භයං සන්තාසො න උප්පජ්ජතීති සම්බන්ධො। <b>භයවිනොදනහෙතු</b> නාම විපස්සනාඤාණෙන කතසම්මසනතා, තස්ස, තෙන වා සම්පාදනත්ථන්ති අත්ථො। <b>ඉධෙවා</b>ති චතුත්ථජ්ඣානානන්තරමෙව। <b>“අපිචා”</b>තිආදිනා යථාපාඨං යුත්තතරනයං දස්සෙති। විපස්සනාය පවත්තං පාමොජ්ජපීතිපස්සද්ධිපරම්පරාගතසුඛං <b>විපස්සනාසුඛං। පාටියෙක්ක</b>න්ති ඣානාභිඤ්ඤාදීහි අසම්මිස්සං විසුං භූතං <b>සන්දිට්ඨිකං සාමඤ්ඤඵලං।</b> තෙනාහ භගවා <b>ධම්මපදෙ</b> –
gax:“යතො යතො සම්මසති, ඛන්ධානං උදයබ්බයං।
gae:ලභතී පීතිපාමොජ්ජං, අමතං තං විජානත”න්තිආදි॥ (ධ॰ ප॰ 374)।
uni:ඉධාපි වුත්තං “ඉදම්පි ඛො මහාරාජ සන්දිට්ඨිකං සාමඤ්ඤඵලං…පෙ॰… පණීතතරඤ්චා”ති, තස්මා පාළියා සංසන්දනතො ඉමමෙව නයං යුත්තතරන්ති වදන්ති। <b>ආදිතොවා</b>ති අභිඤ්ඤානමාදිම්හියෙව।
sub:මනොමයිද්ධිඤාණකථාවණ්ණනා
bod:236-7:<b>මනොමය</b>න්ති එත්ථ පන <b>මය</b>සද්දො අපරපඤ්ඤත්තිවිකාරපදපූරණනිබ්බත්තිආදීසු අනෙකෙස්වත්ථෙසු ආගතො। ඉධ පන නිබ්බත්තිඅත්ථෙති දස්සෙතුං <pb M=2.149/> <b>“මනෙන නිබ්බත්තිත”</b>න්ති වුත්තං। “අභිඤ්ඤාමනෙන නිබ්බත්තිත”න්ති අත්ථොති ආචරියෙනාති (දී॰ නි॰ ටී॰ 1.236, 237) වුත්තං। විසුද්ධිමග්ගෙ (විසුද්ධි॰ 2.397) පන “අධිට්ඨානමනෙන නිම්මිතත්තා මනොමය”න්ති ආගතං, අභිඤ්ඤාමනෙන, අධිට්ඨානමනෙන චාති උභයථාපි නිබ්බත්තත්තා උභයම්පෙතං යුත්තමෙව <pb V=2.129/>। <b>අඞ්ගං</b> නාම හත්ථපාදාදිතංතංසමුදායං, <b>පච්චඞ්ගං</b> නාම කප්පරජණ්ණුආදි තස්මිං තස්මිං සමුදායෙ අවයවං। “අහීනින්ද්රිය”න්ති එත්ථ පරිපුණ්ණතායෙව අහීනතා, න තු අප්පණීතතා, පරිපුණ්ණභාවො ච චක්ඛුසොතාදීනං සණ්ඨානවසෙනෙව। නිම්මිතරූපෙ හි පසාදො නාම නත්ථීති දස්සෙතුං <b>“සණ්ඨානවසෙන අවිකලින්ද්රිය”</b>න්ති වුත්තං, ඉමිනාව තස්ස ජීවිතින්ද්රියාදීනම්පි අභාවො වුත්තොති දට්ඨබ්බං। <b>සණ්ඨානවසෙනා</b>ති ච කමලදලාදිසදිසසණ්ඨානමත්තවසෙන, න රූපාභිඝාතාරහභූතප්පසාදාදිඉන්ද්රියවසෙන। “සබ්බඞ්ගපච්චඞ්ගිං අහීනින්ද්රිය”න්ති වුත්තමෙවත්ථං සමත්ථෙන්තො <b>“ඉද්ධිමතා”</b>තිආදිමාහ। <b>අවිද්ධකණ්ණො</b>ති කුලචාරිත්තවසෙන කණ්ණාලඞ්කාරපිළන්ධනත්ථං අවිජ්ඣිතකණ්ණො, නිදස්සනමත්තමෙතං। තෙනාහ <b>“සබ්බාකාරෙහී”</b>ති, වණ්ණසණ්ඨානාවයවවිසෙසාදිසබ්බාකාරෙහීති අත්ථො। <b>තෙනා</b>ති ඉද්ධිමතා।
bod:අයමෙවත්ථො පාළියම්පි විභාවිතොති ආහ <b>“මුඤ්ජම්හා ඊසිකන්තිආදිඋපමාත්තයම්පි හි…පෙ॰… වුත්ත”</b>න්ති। කත්ථචි පන <b>“මුඤ්ජම්හා ඊසිකන්තිආදි උපමාමත්තං</b>। <b>යම්පි හි සදිසභාවදස්සනත්ථමෙව වුත්ත”</b>න්ති පාඨො දිස්සති। තත්ථ <b>“උපමාමත්ත”</b>න්ති ඉමිනා අත්ථන්තරදස්සනං නිවත්තෙති, <b>“යම්පි හී”</b>තිආදිනා පන තස්ස උපමාභාවං සමත්ථෙති। නියතානපෙක්ඛෙන ච යං-සද්දෙන “මුඤ්ජම්හා ඊසික”න්තිආදිවචනමෙව පච්චාමසති। <b>සදිසභාවදස්සනත්ථමෙවා</b>ති සණ්ඨානතොපි වණ්ණතොපි අවයවවිසෙසතොපි සදිසභාවදස්සනත්ථංයෙව। කථං සදිසභාවොති වුත්තං <b>“මුඤ්ජසදිසා එව හී”</b>තිආදි। <b>මුඤ්ජං</b> නාම තිණවිසෙසො, යෙන කොච්ඡාදීනි කරොන්ති। “පවාහෙය්යා”ති වචනතො අන්තො ඨිතා එව ඊසිකා අධිප්පෙතාති දස්සෙති <b>“අන්තො ඊසිකා හොතී”</b>ති ඉමිනා। <b>ඊසිකා</b>ති ච කළීරො। <b>විසුද්ධිමග්ගටීකායං</b> පන “කණ්ඩ”න්ති (විසුද්ධි॰ ටී॰ 2.399) වුත්තං। <b>වට්ටාය කොසියා</b>ති පරිවට්ටුලාය අසිකොසියා। <b>පත්ථටායා</b>ති පට්ටිකාය। කරඩිතබ්බො භාජෙතබ්බොති <b>කරණ්ඩො,</b> පෙළා। කරඩිතබ්බො ජිගුච්ඡිතබ්බොති <b>කරණ්ඩො,</b> නිම්මොකං। ඉධාපි <pb M=2.150/> නිම්මොකමෙවාති ආහ <b>“කරණ්ඩාති ඉදම්පී”</b>තිආදි। <b>විලීවකරණ්ඩො</b> නාම පෙළා। කස්මා අහිකඤ්චුකස්සෙව නාමං, න විලීවකරණ්ඩකස්සාති චොදනං සොධෙති <b>“අහිකඤ්චුකො හී”</b>තිආදිනා, ස්වෙව අහිනා සදිසො, තස්මා තස්සෙව නාමන්ති වුත්තං හොති। <b>විසුද්ධිමග්ගටීකායං</b> පන <b>“කරණ්ඩායා</b>ති පෙළාය, නිම්මොකතොති ච වදන්තී”ති (විසුද්ධි॰ ටී॰ 2.399) වුත්තං। තත්ථ පෙළාගහණං අහිනා අසදිසතාය විචාරෙතබ්බං।
bod:යජ්ජෙවං “සෙය්යථාපි පන මහාරාජ පුරිසො අහිං කරණ්ඩා උද්ධරෙය්යා”ති පුරිසස්ස කරණ්ඩතො අහිඋද්ධරණූපමාය අයමත්ථො විරුජ්ඣෙය්ය। න හි සො හත්ථෙන තතො උද්ධරිතුං සක්කාති <pb V=2.130/> අනුයොගෙනාහ <b>“තත්ථා”</b>තිආදි। “උද්ධරෙය්යා”ති හි අනියමවචනෙපි හත්ථෙන උද්ධරණස්සෙව පාකටත්තා තංදස්සනමිව ජාතං। තෙනාහ <b>“හත්ථෙන උද්ධරමානො විය දස්සිතො”</b>ති। <b>“අයඤ්හී”</b>තිආදි චිත්තෙන උද්ධරණස්ස හෙතුදස්සනං। අහිනො නාම පඤ්චසු ඨානෙසු සජාතිං නාතිවත්තන්ති උපපත්තියං, චුතියං, විස්සට්ඨනිද්දොක්කමනෙ, සමානජාතියා මෙථුනපටිසෙවනෙ, ජිණ්ණතචාපනයනෙති වුත්තං <b>“සජාතියං ඨිතො”</b>ති। උරගජාතියමෙව ඨිතො පජහති, න නාගිද්ධියා අඤ්ඤජාතිරූපොති අත්ථො। ඉදඤ්හි මහිද්ධිකෙ නාගෙ සන්ධාය වුත්තං। <b>සරීරං ඛාදයමානං වියා</b>ති අත්තනොයෙව තචං අත්තනො සරීරං ඛාදයමානං විය। <b>පුරාණතචං ජිගුච්ඡන්තො</b>ති ජිණ්ණතාය කත්ථචි මුත්තං කත්ථචි ඔලම්බිතං ජිණ්ණතචං ජිගුච්ඡන්තො। <b>චතූහී</b>ති “සජාතියං ඨිතො, නිස්සාය, ථාමෙන, ජිගුච්ඡන්තො”ති යථාවුත්තෙහි චතූහි කාරණෙහි। <b>තතො</b>ති කඤ්චුකතො। <b>අඤ්ඤෙනා</b>ති අත්තතො අඤ්ඤෙන। <b>චිත්තෙනා</b>ති පුරිසස්ස චිත්තෙනෙව, න හත්ථෙන। සෙය්යථාපි නාම පුරිසො අහිං පස්සිත්වා “අහො වතාහං ඉමං අහිං කඤ්චුකතො උද්ධරෙය්ය”න්ති අහිං කරණ්ඩා චිත්තෙන උද්ධරෙය්ය, තස්ස එවමස්ස “අයං අහි, අයං කරණ්ඩො, අඤ්ඤො අහි, අඤ්ඤො කරණ්ඩො, කරණ්ඩා ත්වෙව අහි උබ්භතො”ති, එවමෙව…පෙ॰… සො ඉමම්හා කායා අඤ්ඤං කායං අභිනිම්මිනාති…පෙ॰… අහීනින්ද්රියන්ති අයමෙත්ථ අධිප්පායො।
sub:ඉද්ධිවිධඤාණාදිකථාවණ්ණනා
bod:239:භාජනාදිවිකතිකිරියානිස්සයභූතා <pb M=2.151/> <b>සුපරිකම්මකතමත්තිකාදයො විය</b> විකුබ්බනකිරියානිස්සයභාවතො <b>ඉද්ධිවිධඤාණං දට්ඨබ්බං।</b>
bod:241:පුබ්බෙ නීවරණප්පහානවාරෙ විය කන්තාරග්ගහණං අකත්වා කෙවලං අද්ධානමග්ගග්ගහණං ඛෙමමග්ගදස්සනත්ථං। කස්මා පන ඛෙමමග්ගස්සෙව දස්සනං, න කන්තාරමග්ගස්ස, නනු උපමාදස්සනමත්තමෙතන්ති චොදනං පරිහරන්තො <b>“යස්මා”</b>තිආදිමාහ। <b>“අප්පටිභයඤ්හී”</b>තිආදි පන ඛෙමමග්ගස්සෙව ගහණකාරණදස්සනං। වාතාතපාදිනිවාරණත්ථං <b>සීසෙ සාටකං කත්වා।</b> තථා තථා පන පරිපුණ්ණවචනං උපමාසම්පත්තියා උපමෙය්යසම්පාදනත්ථං, අධිප්පෙතස්ස ච උපමෙය්යත්ථස්ස සුවිඤ්ඤාපනත්ථං, හෙතුදාහරණභෙද්යභෙදකාදිසම්පන්නවචනෙන ච විඤ්ඤූජාතිකානං චිත්තාරාධනත්ථන්ති වෙදිතබ්බං। එවං සබ්බත්ථ। <b>සුඛං වවත්ථපෙතී</b>ති අකිච්ඡං අකසිරෙන සල්ලක්ඛෙති, පරිච්ඡින්දති ච।
bod:243:මන්දො උත්තානසෙය්යකදාරකොපි “දහරො”ති වුච්චතීති තතො විසෙසනත්ථං “යුවා”ති <pb V=2.131/> වුත්තන්ති මන්ත්වා යුවසද්දෙන විසෙසිතබ්බමෙව දහරසද්දස්ස අත්ථං දස්සෙතුං <b>“තරුණො”</b>ති වුත්තං। තථා යුවාපි කොචි අනිච්ඡනකො, අනිච්ඡනතො ච අමණ්ඩනජාතිකොති තතො විසෙසනත්ථං “මණ්ඩනජාතිකො”තිආදි වුත්තන්ති මන්ත්වා මණ්ඩනජාතිකාදිසද්දෙන විසෙසිතබ්බමෙව යුවසද්දස්ස අත්ථං දස්සෙතුං <b>“යොබ්බන්නෙන සමන්නාගතො”</b>ති වුත්තං। පාළියඤ්හි යථාක්කමං පදත්තයස්ස විසෙසිතබ්බවිසෙසකභාවෙන වචනතො තථා සංවණ්ණනා කතා, ඉතරථා එකකෙනාපි පදෙන අධිප්පෙතත්ථාධිගමිකා සපරිවාරා සංවණ්ණනාව කාතබ්බා සියාති। “මණ්ඩනපකතිකො”ති වුත්තමෙව විවරිතුං <b>“දිවසස්සා”</b>තිආදිමාහ। <b>කණික</b>සද්දො දොසපරියායො, දොසො ච නාම කාළතිලකාදීති දස්සෙති <b>“කාළතිලකා”</b>තිආදිනා। කාළතිලප්පමාණා බින්දවො <b>කාළතිලකානි, කාළා</b> වා කම්මාසා, යෙ “සාසපබීජිකා”තිපි වුච්චන්ති। තිලප්පමාණා බින්දවො <b>තිලකානි। වඞ්ගං</b> නාම වියඞ්ගං විපරිණාමිතමඞ්ගං। යොබ්බන්නපීළකාදයො <b>මුඛදූසිපීළකා,</b> යෙ “ඛරපීළකා” තිපි වුච්චන්ති। <b>මුඛනිමිත්ත</b>න්ති මුඛච්ඡායං। මුඛෙ ගතො දොසො <b>මුඛදොසො</b> <pb M=2.152/>। ලක්ඛණවචනමත්තමෙතං මුඛෙ අදොසස්සපි පාකටභාවස්ස අධිප්පෙතත්තා, යථා වා මුඛෙ දොසො, එවං මුඛෙ අදොසොපි <b>මුඛදොසො</b>ති සරලොපෙන වුත්තො සාමඤ්ඤනිද්දෙසතොපි අනෙකත්ථස්ස විඤ්ඤාතබ්බත්තා, පිසද්දලොපෙන වා අයමත්ථො වෙදිතබ්බො। අවුත්තොපි හි අත්ථො සම්පිණ්ඩනවසෙන වුත්තො විය විඤ්ඤායති, මුඛදොසො ච මුඛඅදොසො ච <b>මුඛදොසො</b>ති එකදෙසසරූපෙකසෙසනයෙනපෙත්ථ අත්ථො දට්ඨබ්බො। එවඤ්හි අත්ථස්ස පරිපුණ්ණතාය “පරෙසං සොළසවිධං චිත්තං පාකටං හොතී”ති වචනං සමත්ථිතං හොති। තෙනෙතං වුච්චති –
gax:“වත්තබ්බස්සාවසිට්ඨස්ස, ගාහො නිදස්සනාදිනා।
gae:අපිසද්දාදිලොපෙන, එකසෙසනයෙන වා॥
gax:අසමානෙ සද්දෙ තිධා, චතුධා ච සමානකෙ।
gae:සාමඤ්ඤනිද්දෙසතොපි, වෙදිතබ්බො විභාවිනා”ති॥
bod:“සරාගං වා චිත්ත”න්තිආදිනා පාළියං වුත්තං <b>සොළසවිධං චිත්තං।</b>
bod:245:<b>පුබ්බෙනිවාසඤාණූපමාය</b>න්ති පුබ්බෙනිවාසඤාණස්ස, පුබ්බෙනිවාසඤාණෙ වා දස්සිතාය උපමාය। කස්මා පන පාළියං ගාමත්තයමෙව උපමානෙ ගහිතන්ති චොදනං සොධෙතුං <b>“තං දිවස”</b>න්තිආදි වුත්තං। තං දිවසං කතකිරියා නාම පාකතිකසත්තස්සාපි යෙභුය්යෙන පාකටා හොති। තස්මා තං දිවසං ගන්තුං සක්කුණෙය්යං ගාමත්තයමෙව භගවතා ගහිතං, න තදුත්තරීති අධිප්පායො <pb V=2.132/>। කිඤ්චාපි පාළියං තංදිවසග්ගහණං නත්ථි, ගාමත්තයග්ගහණෙන පන තදහෙව කතකිරියා අධිප්පෙතාති මන්ත්වා අට්ඨකථායං තංදිවසග්ගහණං කතන්ති දට්ඨබ්බං। තංදිවසගතගාමත්තයග්ගහණෙනෙව ච මහාභිනීහාරෙහි අඤ්ඤෙසම්පි පුබ්බෙනිවාසඤාණලාභීනං තීසුපි භවෙසු කතකිරියා යෙභුය්යෙන පාකටා හොතීති දීපිතන්ති දට්ඨබ්බං। එතදත්ථම්පි හි ගාමත්තයග්ගහණන්ති। <b>තීසු භවෙසු කතකිරියායා</b>ති අභිසම්පරායෙසු පුබ්බෙ දිට්ඨධම්මෙ පන ඉදානි, පුබ්බෙ ච කතකිච්චස්ස।
bod:247:පාළියං <b>රථිකාය වීථිං සඤ්චරන්තෙ</b>ති අඤ්ඤාය රථිකාය අඤ්ඤං රථිං සඤ්චරන්තෙති අත්ථො, තෙන අපරාපරං සඤ්චරණං දස්සිතන්ති ආහ <b>“අපරාපරං සඤ්චරන්තෙ”</b>ති, තංතංකිච්චවසෙන ඉතො චිතො ච සඤ්චරන්තෙති වුත්තං හොති, අයමෙවත්ථො රථිවීථිසද්දානමෙකත්ථත්තා। <b>සිඞ්ඝාටකම්හී</b>ති වීථිචතුක්කෙ। <b>පාසාදො විය භික්ඛුස්ස කරජකායො දට්ඨබ්බො</b> <pb M=2.153/> තත්ථ පතිට්ඨිතස්ස දට්ඨබ්බදස්සනසිද්ධිතො। මංසචක්ඛුමතො හි දිබ්බචක්ඛුසමධිගමො। යථාහ “මංසචක්ඛුස්ස උප්පාදො, මග්ගො දිබ්බස්ස චක්ඛුනො”ති (ඉතිවු॰ 61)। <b>චක්ඛුමා පුරිසො විය අයමෙව දිබ්බචක්ඛුං පත්වා ඨිතො භික්ඛු</b> දට්ඨබ්බස්ස දස්සනතො। ගෙහං පවිසන්තො, තතො නික්ඛමන්තො විය ච මාතුකුච්ඡිං පටිසන්ධිවසෙන පවිසන්තො, තතො ච විජාතිවසෙන නික්ඛමන්තො මාතුකුච්ඡියා ගෙහසදිසත්තා। තථා හි වුත්තං “මාතරං කුටිකං බ්රූසි, භරියං බ්රූසි කුලාවක”න්ති (සං॰ නි॰ 1.19)। අයං අට්ඨකථාමුත්තකො නයො – ගෙහං පවිසන්තො විය අත්තභාවං උපපජ්ජනවසෙන ඔක්කමන්තො, ගෙහා නික්ඛමන්තො විය ච අත්තභාවතො චවනවසෙන අපක්කමන්තො අත්තභාවස්ස ගෙහසදිසත්තා। වුත්තඤ්හි “ගහකාරක දිට්ඨොසි, පුන ගෙහං න කාහසී”ති (ධ॰ ප॰ 154)।
bod:<b>අපරාපරං සඤ්චරණකසත්තා</b>ති පුනප්පුනං සංසාරෙ පරිබ්භමනකසත්තා। <b>අබ්භොකාසට්ඨානෙ</b>ති අජ්ඣොකාසදෙසභූතෙ। <b>මජ්ඣෙ</b>ති නගරස්ස මජ්ඣභූතෙ <b>සිඞ්ඝාටකෙ। තත්ථ තත්ථා</b>ති තස්මිං තස්මිං භවෙකදෙසෙ। <b>නිබ්බත්තසත්තා</b>ති උප්පජ්ජමානකසත්තා। ඉමිනා හි තස්මිං තස්මිං භවෙ ජාතසංවද්ධෙ සත්තෙ වදති, “අපරාපරං සඤ්චරණකසත්තා”ති පන එතෙන තථා අනියමිතකාලිකෙ සාධාරණසත්තෙ। එවඤ්හි තෙසං යථාක්කමං සඤ්චරණකසන්නිසින්නකජනොපමතා උපපන්නා හොතීති। <b>තීසු භවෙසු නිබ්බත්තසත්තානං ආවිභූතකාලො</b>ති එත්ථ පන වුත්තප්පකාරානං සබ්බෙසම්පි සත්තානං අනියමතො ගහණං වෙදිතබ්බං।
bod:නනු චායං දිබ්බචක්ඛුකථා, අථ කස්මා “තීසු භවෙසූ”ති චතුවොකාරභවස්සාපි සඞ්ගහො කතො। න හි සො අරූපධම්මාරම්මණොති අනුයොගං පරිහරන්තො <b>“ඉදඤ්චා”</b>තිආදිමාහ। තත්ථ <pb V=2.133/> <b>“ඉද</b>න්ති තීසු භවෙසු නිබ්බත්තසත්තානන්ති ඉදං වචන”න්ති (දී॰ නි॰ ටී॰ 1.247) අයමෙත්ථ ආචරියස්ස මති, එවං සති අට්ඨකථාචරියෙහි අට්ඨකථායමෙව යථාවුත්තො අනුයොගො පරිහරිතොති। අයං පනෙත්ථ අම්හාකං ඛන්ති – නනු චායං දිබ්බචක්ඛුකථා, අථ කස්මා “දිබ්බෙන චක්ඛුනා විසුද්ධෙන අතික්කන්තමානුසකෙන සත්තෙ පස්සති චවමානෙ උපපජ්ජමානෙ”තිආදිනා අවිසෙසතො චතුවොකාරභවූපගස්සාපි සඞ්ගහො කතො। න හි <pb M=2.154/> සො අරූපධම්මාරම්මණොති අනුයොගං පරිහරන්තො <b>“ඉදඤ්චා”</b>තිආදිමාහ। තත්ථ <b>ඉද</b>න්ති “සත්තෙ පස්සති චවමානෙ උපපජ්ජමානෙ”තිආදිවචනං। එවඤ්හි සති අට්ඨකථාචරියෙහි පාළියමෙව යථාවුත්තො අනුයොගො පරිහරිතොති। යදග්ගෙන සො පාළියං පරිහරිතො, තදග්ගෙන අට්ඨකථායම්පි තස්සා අත්ථවණ්ණනාභාවතො। <b>දෙසනාසුඛත්ථමෙවා</b>ති කෙවලං දෙසනාසුඛත්ථං එව අවිසෙසෙන වුත්තං, න පන චතුවොකාරභවූපගානං දිබ්බචක්ඛුස්ස ආවිභාවසබ්භාවතො। “ඨපෙත්වා අරූපභව”න්ති වා “ද්වීසු භවෙසූ”ති වා සත්තෙ පස්සති කාමාවචරභවතො, රූපාවචරභවතො ච චවමානෙති වා කාමාවචරභවෙ, රූපාවචරභවෙ ච උපපජ්ජමානෙති වා වුච්චමානා හි දෙසනා යථාරහං භෙද්යභෙදකාදිවිභාවනෙන සුඛාසුඛාවබොධා ච න හොති, අවිසෙසෙන පන එවමෙව වුච්චමානා සුඛාසුඛාවබොධා ච। දෙසෙතුං, අවබොධෙතුඤ්ච සුකරතාපයොජනඤ්හි “දෙසනාසුඛත්ථ”න්ති වුත්තං। කස්මාති ආහ <b>“ආරුප්පෙ…පෙ॰… නත්ථී”</b>ති, දිබ්බචක්ඛුගොචරභූතානං රූපධම්මානමභාවතොති වුත්තං හොති।
sub:ආසවක්ඛයඤාණකථාවණ්ණනා
bod:248:<b>ඉධ විපස්සනාපාදකං චතුත්ථජ්ඣානචිත්තං වෙදිතබ්බං,</b> න ලොකියාභිඤ්ඤාසු විය අභිඤ්ඤාපාදකං। <b>විපස්සනාපාදක</b>න්ති ච විපස්සනාය පදට්ඨානභූතං, විපස්සනා ච නාමෙසා තිවිධා විපස්සකපුග්ගලභෙදෙන මහාබොධිසත්තානං විපස්සනා, පච්චෙකබොධිසත්තානං විපස්සනා, සාවකානං විපස්සනා චාති। තත්ථ මහාබොධිසත්තානං, පච්චෙකබොධිසත්තානඤ්ච විපස්සනා චින්තාමයඤාණසම්බන්ධිකා සයම්භුඤාණභූතා, සාවකානං පන සුතමයඤාණසම්බන්ධිකා පරොපදෙසසම්භූතා। සා “ඨපෙත්වා නෙවසඤ්ඤානාසඤ්ඤායතනං අවසෙසරූපාරූපජ්ඣානානං අඤ්ඤතරතො වුට්ඨායා”තිආදිනා අනෙකධා, අරූපමුඛවසෙන චතුධාතුවවත්ථානෙ වුත්තානං තෙසං තෙසං ධාතුපරිග්ගහමුඛානඤ්ච අඤ්ඤතරමුඛවසෙන අනෙකධා ච <b>විසුද්ධිමග්ගෙ</b> (විසුද්ධි॰ 2.664) නානානයතො විභාවිතා, මහාබොධිසත්තානං පන චතුවීසතිකොටිසතසහස්සමුඛෙන පභෙදගමනතො නානානයං සබ්බඤ්ඤුතඤ්ඤාණසන්නිස්සයස්ස අරියමග්ගඤාණස්ස අධිට්ඨානභූතං පුබ්බභාගඤාණගබ්භං ගණ්හාපෙන්තං <pb M=2.155/> පරිපාකං ගච්ඡන්තං පරමගම්භීරං සණ්හසුඛුමතරං අනඤ්ඤසාධාරණං විපස්සනාඤාණං හොති <pb V=2.134/>, යං අට්ඨකථාසු “මහාවජිරඤාණ”න්ති වුච්චති, යස්ස ච පවත්තිවිභාගෙන චතුවීසතිකොටිසතසහස්සප්පභෙදස්ස පාදකභාවෙන සමාපජ්ජියමානා චතුවීසතිකොටිසතසහස්සසඞ්ඛ්යා දෙවසිකං සත්ථු වළඤ්ජනසමාපත්තියො වුච්චන්ති। ස්වායං බුද්ධානං විපස්සනාචාරො <b>පරමත්ථමඤ්ජුසායං විසුද්ධිමග්ගවණ්ණනායං</b> (විසුද්ධි॰ ටී॰ 1.144) උද්දෙසතො ආචරියෙන දස්සිතො, තතො සො අත්ථිකෙහි ගහෙතබ්බො। ඉධ පන සාවකානං විපස්සනාව අධිප්පෙතා।
bod:<b>“ආසවානං ඛයඤාණායා”</b>ති ඉදං කිරියාපයොජනභූතෙ තදත්ථෙ සම්පදානවචනං, තස්මා අසතිපි පයොජනවාචකෙ පයොජනවසෙනෙව අත්ථො වෙදිතබ්බොති ආහ <b>“ඛයඤාණනිබ්බත්තනත්ථායා”</b>ති। එවමීදිසෙසු। නිබ්බානං, අරහත්තමග්ගො ච උක්කට්ඨනිද්දෙසෙන ඉධ <b>ඛයො</b> නාම, තත්ථ ඤාණං <b>ඛයඤාණං,</b> තස්ස නිබ්බත්තනසඞ්ඛාතො අත්ථො පයොජනං, තදත්ථායාති අත්ථො। ඛෙපෙති පාපධම්මෙ සමුච්ඡින්දතීති <b>ඛයො,</b> මග්ගො। සො පන පාපක්ඛයො ආසවක්ඛයෙන විනා නත්ථි, තස්මා “ඛයෙ ඤාණ”න්ති (ධ॰ ස॰ සුත්තන්තදුකමාතිකා 148) එත්ථ ඛයග්ගහණෙන ආසවක්ඛයොව වුත්තොති දස්සෙති <b>“ආසවානං ඛයො”</b>ති ඉමිනා। <b>අනුප්පාදෙ ඤාණ</b>න්ති ආසවානමනුප්පාදභූතෙ අරියඵලෙ ඤාණං। ඛීයිංසු ආසවා එත්ථාති <b>ඛයො,</b> ඵලං। සමිතපාපතාය <b>සමණො,</b> සමිතපාපතා ච නිප්පරියායතො අරහත්තඵලෙනෙවාති ආහ <b>“ආසවානං ඛයා සමණො හොතීති එත්ථ ඵල”</b>න්ති। <b>ඛයා</b>ති ච ඛීණත්තාති අත්ථො। ඛීයන්ති ආසවා එත්ථාති <b>ඛයො,</b> නිබ්බානං। “ආසවක්ඛයා”ති පන සමාසවසෙන ද්විභාවං කත්වා වුත්තත්තා “ආසවානං ඛයො”ති පදස්ස අත්ථුද්ධාරෙ ආසවක්ඛයපදග්ගහණං।
bod:<b>“පරවජ්ජානුපස්සිස්සා”</b>තිආදිගාථා ධම්මපදෙ (ධ॰ ප॰ 253)। තත්ථ <b>උජ්ඣානසඤ්ඤිනො</b>ති ගරහසඤ්ඤිනො। <b>අරා</b>ති දූරා। “අරා සිඞ්ඝාමි වාරිජ”න්තිආදීසු (සං॰ නි॰ 1.234; ජා॰ 1.6.116) විය හි දූරත්ථොයං නිපාතො। “ආරා”තිපි පාඨො। අරාසද්දො විය ආරාසද්දොපි දූරත්ථෙ එකො නිපාතොති වෙදිතබ්බො। තදෙව හි පදං සද්දසත්ථෙ උදාහටං। කාමඤ්ච <b>ධම්මපදට්ඨකථායං</b> “අරහත්තමග්ගසඞ්ඛාතා ආරා දූරං ගතොව හොතී”ති (ධ॰ ප॰ අට්ඨ॰ 2.253) වුත්තං, තථාපි ආසවවඩ්ඪියා සඞ්ඛාරෙ වඩ්ඪෙන්තො <pb M=2.156/> විසඞ්ඛාරතො සුවිදූරදූරො, තස්මා “ආරා සො ආසවක්ඛයා”ති එත්ථ ආසවක්ඛයපදං විසඞ්ඛාරාධිවචනම්පි සම්භවතීති ආහ <b>“නිබ්බාන”</b>න්ති। ඛයනං <b>ඛයො,</b> ආසවානං ඛණනිරොධො। සෙසං තස්ස පරියායවචනං। භඞ්ගො ආසවානං ඛයොති වුත්තොති යොජනා। ඉධ පන නිබ්බානම්පි මග්ගොපි අවිනාභාවතො। න හි නිබ්බානමනාරබ්භ මග්ගෙනෙව ආසවානං ඛයො හොතීති।
bod:<b>තන්නින්න</b>න්ති <pb V=2.135/> තස්මිං ආසවානං ඛයඤාණෙ නින්නං। සෙසං තස්සෙව වෙවචනං। පාළියං <b>ඉදං දුක්ඛ</b>න්ති දුක්ඛස්ස අරියසච්චස්ස පරිච්ඡින්දිත්වා, අනවසෙසෙත්වා ච තදා තස්ස භික්ඛුනො පච්චක්ඛතො ගහිතභාවදස්සනන්ති දස්සෙතුං <b>“එත්තක”</b>න්තිආදි වුත්තං। තත්ථ හි <b>එත්තකං දුක්ඛ</b>න්ති තස්ස පරිච්ඡිජ්ජ ගහිතභාවදස්සනං। <b>න ඉතො භිය්යො</b>ති අනවසෙසෙත්වා ගහිතභාවදස්සනං। තෙනාහ <b>“සබ්බම්පි දුක්ඛසච්ච”</b>න්තිආදි। සරසලක්ඛණපටිවෙධවසෙන පජානනමෙව යථාභූතං පජානනං නාමාති දස්සෙති <b>“සරසලක්ඛණපටිවෙධෙනා”</b>ති ඉමිනා। <b>රසො</b>ති සභාවො රසිතබ්බො ජානිතබ්බොති කත්වා, අත්තනො රසො <b>සරසො,</b> සො එව ලක්ඛණං, තස්ස අසම්මොහතො පටිවිජ්ඣනෙනාති අත්ථො। අසම්මොහතො පටිවිජ්ඣනඤ්ච නාම යථා තස්මිං ඤාණෙ පවත්තෙ පච්ඡා දුක්ඛසච්චස්ස සරූපාදිපරිච්ඡෙදෙ සම්මොහො න හොති, තථා තස්ස පවත්තියෙව। තෙන වුත්තං <b>“යථාභූතං පජානාතී”</b>ති। <b>“නිබ්බත්තික”</b>න්ති ඉමිනා “දුක්ඛං සමුදෙති එතස්මාති <b>දුක්ඛසමුදයො”</b>ති නිබ්බචනං දස්සෙති। <b>තදුභය</b>න්ති දුක්ඛං, දුක්ඛසමුදයො ච। <b>යං ඨානං පත්වා</b>ති යං නිබ්බානං මග්ගස්ස ආරම්මණපච්චයට්ඨෙන කාරණභූතං ආගම්ම। <b>ඨාන</b>න්ති හි කාරණං වුච්චති තිට්ඨති එත්ථ ඵලං තදායත්තතායාති කත්වා। <b>තදුභයං පත්වා</b>ති ච තදුභයවතො පුග්ගලස්ස තදුභයස්ස පත්ති විය වුත්තා। පුග්ගලස්සෙව හි ආරම්මණකරණවසෙන නිබ්බානප්පත්ති, න තදුභයස්ස। අපිච <b>පත්වා</b>ති පාපුණනහෙතු, පුග්ගලස්ස ආරම්මණකරණවසෙන සමාපජ්ජනතොති අත්ථො। අසමානකත්තුකෙ විය හි සමානකත්තුකෙපි ත්වාපච්චයස්ස හෙත්වත්ථෙ පවත්ති සද්දසත්ථෙසු පාකටා। <b>අප්පවත්තී</b>ති අප්පවත්තිනිමිත්තං “න පවත්තති තදුභයමෙතෙනා”ති කත්වා, අප්පවත්තිට්ඨානං වා “න පවත්තති තදුභයමෙත්ථා”ති කත්වා, අනෙන ච “දුක්ඛං නිරුජ්ඣති එත්ථ, එතෙනාති වා <b>දුක්ඛනිරොධො”</b>ති නිබ්බචනං දස්සෙති, දුක්ඛසමුදයස්ස පන ගහණං තංනිබ්බත්තකස්ස නිරුජ්ඣනතො තස්සාපි නිරුජ්ඣනදස්සනත්ථන්ති දට්ඨබ්බං। නිබ්බානපදෙයෙව <pb M=2.157/> ත-සද්දො නිවත්තතීති අයං-සද්දො පුන වුත්තො। සබ්බනාමිකඤ්හි පදං වුත්තස්ස වා ලිඞ්ගස්ස ගාහකං, වුච්චමානස්ස වා। <b>තස්සා</b>ති දුක්ඛනිරොධස්ස। <b>සම්පාපක</b>න්ති සච්ඡිකරණවසෙන සම්මදෙව පාපකං, එතෙන ච “දුක්ඛනිරොධං ගමයති, ගච්ඡති වා එතායාති <b>දුක්ඛනිරොධගාමිනී,</b> සායෙව පටිපදා <b>දුක්ඛනිරොධගාමිනිපටිපදා”</b>ති නිබ්බචනං දස්සෙති।
bod:<b>කිලෙසවසෙනා</b>ති ආසවසඞ්ඛාතකිලෙසවසෙන। තදෙව ආසවපරියායෙන දස්සෙන්තො පුන ආහ, තස්මා න එත්ථ පුනරුත්තිදොසොති අධිප්පායො। පරියායදෙසනාභාවො නාම හි ආවෙණිකො බුද්ධධම්මොති හෙට්ඨා වුත්තොවායමත්ථො। නනු ච ආසවානං දුක්ඛසච්චපරියායොව අත්ථි, න සෙසසච්චපරියායො, අථ කස්මා සරූපතො දස්සිතසච්චානියෙව කිලෙසවසෙන පරියායතො පුන දස්සෙන්තො එවමාහාති වුත්තන්ති? සච්චං, තංසම්බන්ධත්තා පන සෙසසච්චානං තංසමුදයාදිපරියායොපි ලබ්භතීති <pb V=2.136/> කත්වා එවං වුත්තන්ති වෙදිතබ්බං। දුක්ඛසච්චපරියායභූතආසවසම්බන්ධානි හි ආසවසමුදයාදීනීති, සච්චානි දස්සෙන්තොතිපි යොජෙතබ්බං। “ආසවානං ඛයඤාණායා”ති ආරද්ධත්තා චෙත්ථ ආසවානමෙව ගහණං, න සෙසකිලෙසානං තථා අනාරද්ධත්තාති දට්ඨබ්බං। තථා හි “කාමාසවාපි චිත්තං විමුච්චතී”තිආදිනා (දී॰ නි॰ 1.248; ම॰ නි॰ 1.433; 3.19) ආසවවිමුත්තසීසෙනෙව සබ්බකිලෙසවිමුත්ති වුත්තා। “ඉදං දුක්ඛන්ති යථාභූතං පජානාතී”තිආදිනා මිස්සකමග්ගොව ඉධ කථිතො ලොකියවිපස්සනාය ලොකුත්තරමග්ගස්ස මිස්සකත්තාති වුත්තං <b>“සහ විපස්සනාය කොටිප්පත්තං මග්ගං කථෙසී”</b>ති। “ජානතො පස්සතො”ති ඉමිනා තයොපි පරිඤ්ඤාසච්ඡිකිරියාභාවනාභිසමයා වුත්තා චතුසච්චපජානනාය එව චතුකිච්චසිද්ධිතො, පහානාභිසමයො පන පාරිසෙසතො “විමුච්චතී”ති ඉමිනා වුත්තොති ආහ <b>“මග්ගක්ඛණං දස්සෙතී”</b>ති। චත්තාරි හි කිච්චානි චතුසච්චපජානනාය එව සිද්ධානි। යථාහ “තං ඛො පනිදං දුක්ඛං අරියසච්චං පරිඤ්ඤාතන්ති මෙ භික්ඛවෙ පුබ්බෙ අනනුස්සුතෙසු ධම්මෙසු චක්ඛුං උදපාදී”තිආදි (සං॰ නි॰ 5.1081; මහාව॰ 15; පටි॰ ම॰ 2.29)। අයං <b>අට්ඨකථා</b>මුත්තකො නයො – <b>ජානතො පස්සතො</b>ති ච හෙතුනිද්දෙසො, “ජානනහෙතු පස්සනහෙතු කාමාසවාපි චිත්තං විමුච්චතී”තිආදිනා යොජනා। කාමඤ්චෙත්ථ ජානනපස්සනකිරියානං, විමුච්චනකිරියාය ච සමානකාලතා, තථාපි <pb M=2.158/> ධම්මානං සමානකාලිකානම්පි පච්චයපච්චයුප්පන්නතා සහජාතාදිකොටියා ලබ්භතීති, හෙතුගබ්භවිසෙසනතාදස්සනමෙතන්තිපි වදන්ති।
bod:භවාසවග්ගහණෙන චෙත්ථ භවරාගස්ස විය භවදිට්ඨියාපි සමවරොධොති දිට්ඨාසවස්සාපි සඞ්ගහො දට්ඨබ්බො, අධුනා පන “දිට්ඨාසවාපි චිත්තං විමුච්චතී”ති කත්ථචි පාඨො දිස්සති, සො න පොරාණො, පච්ඡා පමාදලිඛිතොති වෙදිතබ්බො। <b>භයභෙරවසුත්තසංවණ්ණනා</b>දීසු (ම॰ නි॰ අට්ඨ॰ 1.54) අනෙකාසුපි තථෙව සංවණ්ණිතත්තා। එත්ථ ච කිඤ්චාපි පාළියං සච්චපටිවෙධො අනියමිතපුග්ගලස්ස අනියමිතකාලවසෙන වුත්තො, තථාපි අභිසමයකාලෙ තස්ස පච්චුප්පන්නතං උපාදාය “එවං ජානතො එවං පස්සතො”ති වත්තමානකාලනිද්දෙසො කතො, සො ච කාමං කස්සචි මග්ගක්ඛණතො පරං යාවජ්ජතනා අතීතකාලිකො එව, සබ්බපඨමං පනස්ස අතීතකාලිකත්තං ඵලක්ඛණෙන වෙදිතබ්බන්ති ආහ <b>“විමුත්තස්මින්ති ඉමිනා ඵලක්ඛණ”</b>න්ති। <b>පච්චවෙක්ඛණඤාණ</b>න්ති ඵලපච්චවෙක්ඛණඤාණං තථා චෙව වුත්තත්තා। තග්ගහණෙන පන තදවිනාභාවතො සෙසානි නිරවසෙසානි ගහෙතබ්බානි, එකදෙසානි වා අපරිපුණ්ණායපි පච්චවෙක්ඛණාය සම්භවතො। <b>“ඛීණා ජාතී”</b>තිආදීහි පදෙහි “නාපරං ඉත්ථත්තායා”ති පදපරියොසානෙහි। <b>තස්සා</b>ති පච්චවෙක්ඛණඤාණස්ස। <b>භූමි</b>න්ති පවත්තිට්ඨානං। නනු ච “විමුත්තස්මිං විමුත්ත”න්ති වුත්තං ඵලමෙව තස්ස ආරම්මණසඞ්ඛාතා භූමි, අථ කථං “ඛීණා ජාතී”තිආදීහි තස්ස භූමිදස්සනන්ති චොදනං <pb V=2.137/> සොධෙතුං <b>“තෙන හී”</b>තිආදි වුත්තං। යස්මා පන පහීනකිලෙසපච්චවෙක්ඛණෙන විජ්ජමානස්සාපි කම්මස්ස ආයතිං අප්පටිසන්ධිකභාවතො “ඛීණා ජාතී”ති පජානාති, යස්මා ච මග්ගපච්චවෙක්ඛණාදීහි “වුසිතං බ්රහ්මචරිය”න්තිආදීනි පජානාති, තස්මා “ඛීණා ජාතී”තිආදීහි තස්ස භූමිදස්සනන්ති වුත්තං හොති। “තෙන ඤාණෙනා”ති හි යථාරුතතො, අවිනාභාවතො ච ගහිතෙන පඤ්චවිධෙන පච්චවෙක්ඛණඤාණෙනාති අත්ථො।
bod:“ඛීණා ජාතී”ති එත්ථ සොතුජනානං සුවිඤ්ඤාපනත්ථං පරම්මුඛා විය චොදනං සමුට්ඨාපෙති <b>“කතමා පනා”</b>තිආදිනා। යෙන පනාධිප්පායෙන චොදනා කතා, තදධිප්පායං පකාසෙත්වා පරිහාරං වත්තුකාමො <b>“න තාවස්සා”</b>තිආදිමාහ। “න තාව…පෙ॰… විජ්ජමානත්තා”ති වක්ඛමානමෙව හි අත්ථං මනසි කත්වා අයං චොදනා සමුට්ඨාපිතා, තත්ථ <b>න තාවස්ස අතීතා</b> <pb M=2.159/> <b>ජාති ඛීණා</b>ති අස්ස භික්ඛුනො අතීතා ජාති, න තාව මග්ගභාවනාය ඛීණා। තත්ථ කාරණමාහ <b>“පුබ්බෙව ඛීණත්තා”</b>ති, මග්ගභාවනාය පුරිමතරමෙව නිරුජ්ඣනවසෙන ඛීණත්තාති අධිප්පායො। න අනාගතා අස්ස ජාති ඛීණා මග්ගභාවනායාති යොජනා। තත්ථ කාරණමාහ <b>“අනාගතෙ වායාමාභාවතො”</b>ති, ඉදඤ්ච අනාගතභාවසාමඤ්ඤමෙව ගහෙත්වා ලෙසෙන චොදනාධිප්පායවිභාවනත්ථං වදති, න අනාගතවිසෙසං අනාගතෙ මග්ගභාවනාය ඛෙපනපයොගාභාවතොති අත්ථො। විජ්ජමානෙයෙව හි පයොගො සම්භවති, න අවිජ්ජමානෙති වුත්තං හොති। අනාගතවිසෙසො පනෙත්ථ අධිප්පෙතො, තස්ස ච ඛෙපනෙ වායාමොපි ලබ්භතෙව। තෙනාහ <b>“යා පන මග්ගස්සා”</b>තිආදි। <b>අනාගතවිසෙසො</b>ති ච අභාවිතෙ මග්ගෙ උප්පජ්ජනාරහො අනන්තරජාතිභෙදො වුච්චති। න පච්චුප්පන්නා අස්ස ජාති ඛීණා මග්ගභාවනායාති යොජනා। තත්ථ කාරණමාහ <b>“විජ්ජමානත්තා”</b>ති, එකභවපරියාපන්නතාය විජ්ජමානත්තාති අත්ථො। තත්ථ තත්ථ භවෙ පඨමාභිනිබ්බත්තිලක්ඛණා හි ජාති। “යා පනා”තිආදිනා පන මග්ගභාවනාය කිලෙසහෙතුවිනාසනමුඛෙන අනාගතජාතියා එව ඛීණභාවො පකාසිතොති දට්ඨබ්බං। <b>එකචතුපඤ්චවොකාරභවෙසූ</b>ති භවත්තයග්ගහණං වුත්තනයෙන අනවසෙසතො ජාතියා ඛීණභාවදස්සනත්ථං, පුබ්බපදද්වයෙපෙත්ථ උත්තරපදලොපො। <b>එකචතුපඤ්චක්ඛන්ධප්පභෙදා</b>ති එත්ථාපි එසෙව නයො। <b>“තං සො”</b>තිආදි “කථඤ්ච නං පජානාතී”ති චොදනාය සොධනාවචනං। තත්ථ <b>ත</b>න්ති යථාවුත්තං ජාතිං। <b>සො</b>ති ඛීණාසවො භික්ඛු। <b>පච්චවෙක්ඛිත්වා</b>ති පජානනාය පුබ්බභාගෙ පහීනකිලෙසපච්චවෙක්ඛණදස්සනං। එවඤ්ච කත්වා පච්චවෙක්ඛණපරම්පරාය තථා පජානනා සිද්ධාති දට්ඨබ්බං। පච්චවෙක්ඛණන්තරවිභාවනත්ථමෙව හි <b>“ජානන්තො පජානාතී”</b>ති වත්තමානවචනද්වයං වුත්තං, ජානන්තො හුත්වා, ජානනහෙතු වා පජානාති නාමාති අත්ථො।
bod:බ්රහ්මචරියවාසො <pb V=2.138/> නාම උක්කට්ඨනිද්දෙසතො මග්ගබ්රහ්මචරියස්ස නිබ්බත්තනමෙවාති ආහ <b>“පරිවුත්ථ”</b>න්ති, සමන්තතො නිරවසෙසෙන වසිතං පරිචිණ්ණන්ති අත්ථො। කස්මා පනිදං සො අතීතකාලවසෙන පජානාතීති අනුයොගෙනාහ <b>“පුථුජ්ජනකල්යාණකෙන හි සද්ධි”</b>න්තිආදි। පුථුජ්ජනකල්යාණකොපි හි හෙට්ඨා වුත්තලක්ඛණො සොතාපත්තිඵලසච්ඡිකිරියාය පටිපන්නො <pb M=2.160/> නාම <b>දක්ඛිණවිභඞ්ගසුත්තා</b>දීසු (ම॰ නි॰ 3.379) තථා එව වුත්තත්තා। <b>වසන්ති නාමා</b>ති වසන්තා එව නාම හොන්ති, න වුත්ථවාසා। <b>තස්මා</b>ති වුත්ථවාසත්තා। නනු ච “සො ‘ඉදං දුක්ඛ”න්ති යථාභූතං පජානාතී”තිආදිනා පාළියං සම්මාදිට්ඨියෙව වුත්තා, න සම්මාසඞ්කප්පාදයො, අථ කස්මා <b>“චතූසු සච්චෙසු චතූහි මග්ගෙහි පරිඤ්ඤාපහානසච්ඡිකිරියාභාවනාවසෙන සොළසවිධං කිච්චං නිට්ඨාපිත”</b>න්ති අට්ඨඞ්ගිකස්ස මග්ගස්ස සාධාරණතො වුත්තන්ති? සම්මාසඞ්කප්පාදීනම්පි චතුකිච්චසාධනවසෙන පවත්තිතො। සම්මාදිට්ඨියා හි චතූසු සච්චෙසු පරිඤ්ඤාදිකිච්චසාධනවසෙන පවත්තමානාය සම්මාසඞ්කප්පාදීනම්පි සෙසානං දුක්ඛසච්චෙ පරිඤ්ඤාභිසමයානුගුණාව පවත්ති, ඉතරසච්චෙසු ච නෙසං පහානාභිසමයාදිවසෙන පවත්ති පාකටා එවාති। දුක්ඛනිරොධමග්ගෙසු යථාක්කමං පරිඤ්ඤාසච්ඡිකිරියාභාවනාපි යාවදෙව සමුදයපහානත්ථාති කත්වා තදත්ථෙයෙව තාසං පක්ඛිපනෙන “කතං කරණීය”න්ති පදස්ස අධිප්පායං විභාවෙතුං <b>“තෙනා”</b>තිආදි වුත්තං। <b>“දුක්ඛමූලං සමුච්ඡින්න”</b>න්ති ඉමිනාපි තදෙව පකාරන්තරෙන විභාවෙති।
bod:කස්මා පනෙත්ථ “කතං කරණීය”න්ති අතීතනිද්දෙසො කතොති ආහ <b>“පුථුජ්ජනකල්යාණකාදයො”</b>තිආදි। ඉමෙ පකාරා <b>ඉත්ථං,</b> තබ්භාවො <b>ඉත්ථත්ත</b>න්ති දස්සෙති <b>“ඉත්ථභාවායා”</b>ති ඉමිනා, <b>ආය</b>-සද්දො ච සම්පදානත්ථෙ, තදත්ථායාති අත්ථො। තෙ පන පකාරා අරියමග්ගබ්යාපාරභූතා පරිඤ්ඤාදයො ඉධාධිප්පෙතාති වුත්තං <b>“එවං සොළසකිච්චභාවායා”</b>ති। තෙ හි මග්ගං පච්චවෙක්ඛතො මග්ගානුභාවෙන පාකටා හුත්වා උපට්ඨහන්ති මග්ගෙ පච්චවෙක්ඛිතෙ තංකිච්චපච්චවෙක්ඛණායපි සුඛෙන සිද්ධිතො। එවං සාධාරණතො චතූසු මග්ගෙසු පච්චෙකං චතුකිච්චවසෙන සොළසකිච්චභාවං පකාසෙත්වා තෙසුපි කිච්චෙසු පහානමෙව පධානං තදත්ථත්තා ඉතරෙසං පරිඤ්ඤාදීනන්ති තදෙව විසෙසතො පකාසෙතුං <b>“කිලෙසක්ඛයභාවාය වා”</b>ති ආහ।
bod:අපිච පුරිමනයෙන පච්චවෙක්ඛණපරම්පරාය පච්චවෙක්ඛණවිධිං දස්සෙත්වා ඉදානි පධානත්තා පහීනකිලෙසපච්චවෙක්ඛණවිධිමෙව දස්සෙතුං එවං වුත්තන්තිපි දට්ඨබ්බං। දුතියවිකප්පෙ අයං පකාරො <b>ඉත්ථං,</b> තබ්භාවො <b>ඉත්ථත්තං, ආය</b>සද්දො චෙත්ථ සම්පදානවචනස්ස කාරියභූතො නිස්සක්කත්ථෙති දස්සෙති <b>“ඉත්ථභාවතො”</b>ති ඉමිනා। “ඉමස්මා එවං පකාරා”ති පන වදන්තො පකාරො නාම <pb M=2.161/> පකාරවන්තතො අත්ථතො භෙදො නත්ථි। යදි හි සො භෙදො අස්ස, තස්සෙව සො පකාරො න සියා, තස්මා <pb V=2.139/> ඉත්ථං-සද්දො පකාරවන්තවාචකො, අත්ථතො පන අභෙදෙපි සති අවයවාවයවිතාදිනා භෙදපරිකප්පනාවසෙන සියා කිඤ්චි භෙදමත්ථං, තස්මා ඉත්ථත්තසද්දො පකාරවාචකොති දස්සෙති। අයමිධ <b>ටීකායං,</b> (දී॰ නි॰ ටී॰ 1.248) <b>මජ්ඣිමාගමටීකාවිනයටීකා</b>දීසු (සාරත්ථ॰ ටී॰ 1.14) ච ආගතනයො।
bod:සද්දවිදූ පන පවත්තිනිමිත්තානුසාරෙන එවමිච්ඡන්ති – අයං පකාරො අස්සාති <b>ඉත්ථං,</b> පකාරවන්තො। විචිත්රා හි තද්ධිතවුත්ති। තස්ස භාවො <b>ඉත්ථත්තං,</b> පකාරො, ඉමමත්ථං දස්සෙන්තො <b>“ඉත්ථභාවතො ඉමස්මා එවං පකාරා”</b>ති ආහාති। පඨමවිකප්පෙපි යථාරහං එස නයො। <b>ඉදානි වත්තමානඛන්ධසන්තානා</b>ති සරූපකථනං। <b>අපර</b>න්ති අනාගතං। <b>“ඉමෙ පන පඤ්චක්ඛන්ධා පරිඤ්ඤාතා තිට්ඨන්තී”</b>ති ඉදානි පාඨො, “ඉමෙ පන චරිමකත්තභාවසඞ්ඛාතා පඤ්චක්ඛන්ධා පරිඤ්ඤාතා තිට්ඨන්තී”ති පන <b>මජ්ඣිමාගමවිනයටීකා</b>දීසු, (සාරත්ථ॰ ටී॰ 1.14) ඉධ ච <b>ටීකායං</b> (දී॰ නි॰ ටී॰ 1.248) උල්ලිඞ්ගිතපාඨො। තත්ථ <b>චරිමකත්තභාවසඞ්ඛාතා</b>ති එකසන්තතිපරියාපන්නභාවෙන පච්ඡිමකත්තභාවකථිතා। <b>පරිඤ්ඤාතා</b>ති මග්ගෙන පරිච්ඡිජ්ජ ඤාතා। <b>තිට්ඨන්තී</b>ති අප්පතිට්ඨා අනොකාසා තිට්ඨන්ති। එතෙන හි තෙසං ඛන්ධානං අපරිඤ්ඤාමූලාභාවෙන අපතිට්ඨාභාවං දස්සෙති। අපරිඤ්ඤාමූලිකා හි පතිට්ඨා, තදභාවතො පන අප්පතිට්ඨාභාවො। යථාහ “කබළීකාරෙ චෙ භික්ඛවෙ ආහාරෙ අත්ථි රාගො, අත්ථි නන්දී, අත්ථි තණ්හා, පතිට්ඨිතං තත්ථ විඤ්ඤාණං විරුළ්හ”න්තිආදි (සං॰ නි॰ 2.64; කථා॰ 296; මහානි॰ 7)। තදුපමං විභාවෙති <b>“ඡින්නමූලකා රුක්ඛා වියා”</b>ති ඉමිනා, යථා ඡින්නමූලකා රුක්ඛා මූලාභාවතො අප්පතිට්ඨා අනොකාසා තිට්ඨන්ති, එවමෙතෙපි අපරිඤ්ඤාමූලාභාවතොති। අයමෙත්ථ ඔපම්මසංසන්දනා। <b>චරිමකචිත්තනිරොධෙනා</b>ති පරිනිබ්බානචිත්තනිරොධෙන। <b>අනුපාදානො</b>ති අනින්ධනො। <b>අපණ්ණත්තිකභාව</b>න්ති යෙසු ඛන්ධෙසු විජ්ජමානෙසු තථා තථා පරිකප්පනාසිද්ධා පඤ්ඤත්ති, තදභාවතො තස්සාපි ධරමානකපඤ්ඤත්තියා අභාවෙන අපඤ්ඤත්තිකභාවං ගමිස්සන්ති। පණ්ණත්ති පඤ්ඤත්තීති හි අත්ථතො එකං යථා “පඤ්ඤාස පණ්ණාසා”ති। පඤ්ඤාස පණ්ණාදෙසොති හි අක්ඛරචින්තකා වදන්ති।
bod:249:යෙභුය්යෙන <pb M=2.162/> සංඛිපති සඞ්කුචිතො භවතීති <b>සඞ්ඛෙපො,</b> පබ්බතමත්ථකං। තඤ්හි පබ්බතපාදතො අනුක්කමෙන බහුලං සංඛිත්තං සඞ්කුචිතං හොති। තෙනාහ <b>“පබ්බතමත්ථකෙ”</b>ති, පබ්බතසිඛරෙති අත්ථො। අයං <b>අට්ඨකථා</b>මුත්තකො නයො – සඞ්ඛිපීයති පබ්බතභාවෙන ගණීයතීති සඞ්ඛෙපො, පබ්බතපරියාපන්නො පදෙසො, තස්මිං පබ්බතපරියාපන්නෙ පදෙසෙති අත්ථොති। <b>අනාවිලො</b>ති අකාලුසියො, සා චස්ස අනාවිලතා කද්දමාභාවෙන හොතීති ආහ <b>“නික්කද්දමො”</b>ති। සපති අපදාපි <pb V=2.140/> සමානා ගච්ඡතීති <b>සිප්පි,</b> ඛුද්දකා සිප්පි <b>සිප්පියො</b> කා-කාරස්ස ය-කාරං කත්වා, යො “මුත්තිකො”තිපි වුච්චති। සවති පසවතීති <b>සම්බුකො,</b> යං “ජලසුත්ති, සඞ්ඛලිකා”ති ච වොහරන්ති। සමාහාරෙ යෙභුය්යතො නපුංසකපයොගොති වුත්තං <b>“සිප්පියසම්බුක”</b>න්ති। එවමීදිසෙසු। <b>සක්ඛරා</b>ති මුට්ඨිප්පමාණා පාසාණා। <b>කථලානී</b>ති කපාලඛණ්ඩානි। සමූහවාචකස්ස ඝටාසද්දස්ස ඉත්ථි ලිඞ්ගස්සාපි දිස්සනතො “ගුම්බ”න්ති පදස්සත්ථං දස්සෙති <b>“ඝටා”</b>ති ඉමිනා।
bod:කාමඤ්ච “සිප්පියසම්බුකම්පි සක්ඛරකථලම්පි මච්ඡගුම්බම්පි තිට්ඨන්තම්පි චරන්තම්පී”ති එත්ථ සක්ඛරකථලං තිට්ඨතියෙව, සිප්පියසම්බුකමච්ඡගුම්බානි චරන්තිපි තිට්ඨන්තිපි, තථාපි සහචරණනයෙන සබ්බානෙව චරන්ති විය එවං වුත්තන්ති අත්ථං දස්සෙන්තො <b>“තිට්ඨන්තම්පි චරන්තම්පීති එත්ථා”</b>තිආදිමාහ। තත්ථ හි <b>“සක්ඛරකථලං තිට්ඨතියෙවා”</b>තිආදිනා යථාසම්භවමත්ථං දස්සෙති, <b>“යථා පනා”</b>තිආදිනා පන සහචරණනයං। <b>පන</b>-සද්දො අරුචිසංසූචනෙ, තථාපීති අත්ථො। <b>අන්තරන්තරා</b>ති බහූනං ගාවීනමන්තරන්තරා ඨිතාසු ගාවීසු විජ්ජමානාසුපි। <b>ගාවො</b>ති ගාවියො। <b>ඉතරාපී</b>ති ඨිතාපි නිසින්නාපි। <b>චරන්තීති වුච්චන්ති</b> සහචරණනයෙන। <b>තිට්ඨන්තමෙවා</b>තිආදීසු අයමධිප්පායො – සිප්පියසම්බුකමච්ඡගුම්බානං චරණකිරියායපි යොගතො ඨානකිරියාය අනෙකන්තත්තා එකන්තතො තිට්ඨන්තමෙව න කදාචිපි චරන්තං සක්ඛරකථලං උපාදාය සිප්පියසම්බුකම්පි මච්ඡගුම්බම්පි තිට්ඨන්තන්ති වුත්තං, න තු තෙසං ඨානකිරියමුපාදාය। තෙසං පන චරණකිරියමුපාදාය “චරන්තම්පී”ති පි-සද්දලොපො හෙත්ථ දට්ඨබ්බො। <b>ඉතරම්පි ද්වය</b>න්ති සිප්පියසම්බුකමච්ඡගුම්බං පදවසෙන එවං වුත්තං। <b>ඉතරඤ්ච ද්වය</b>න්ති සිප්පියසම්බුකමච්ඡගුම්බමෙව। <b>චරන්තන්ති වුත්ත</b>න්ති එත්ථාපි තෙසං ඨානකිරියමුපාදාය “තිට්ඨන්තම්පී”ති පි-සද්දලොපො, එවමෙත්ථ අට්ඨකථාචරියෙහි සහචරණනයො දස්සිතො, ආචරියධම්මපාලත්ථෙරෙන පන යථාලාභනයොපි। තථා <pb M=2.163/> හි වුත්තං “කිං වා ඉමාය සහචරියාය, යථාලාභග්ගහණං පනෙත්ථ දට්ඨබ්බං। සක්ඛරකථලස්ස හි වසෙන තිට්ඨන්තන්ති, සිප්පිසම්බුකස්ස මච්ඡගුම්බස්ස ච වසෙන තිට්ඨන්තම්පි චරන්තම්පීති එවං යොජනා කාතබ්බා”ති (දී॰ නි॰ ටී॰ 1.249)। අලබ්භමානස්සාපි අත්ථස්ස සහයොගීවසෙන දෙසනාමත්තං පති සහචරණනයො, සාධාරණතො දෙසිතස්සාපි අත්ථස්ස සම්භවවසෙන විවෙචනං පති යථාලාභනයොති උභයථාපි යුජ්ජති।
bod:එවම්පෙත්ථ වදන්ති – <b>අට්ඨකථායං</b> “සක්ඛරකථලං තිට්ඨතියෙව, ඉතරානි චරන්තිපි තිට්ඨන්තිපී”ති ඉමිනා යථාලාභනයො දස්සිතො යථාසම්භවං අත්ථස්ස විවෙචිතත්තා, “යථා පනා”තිආදිනා පන සහචරණනයො අලබ්භමානස්සාපි අත්ථස්ස සහයොගීවසෙන දෙසනාමත්තස්ස විභාවිතත්තාති <pb V=2.141/>, තදෙතම්පි අනුපවජ්ජමෙව අත්ථස්ස යුත්තත්තා, <b>අට්ඨකථාය</b>ඤ්ච තථා දස්සනස්සාපි සම්භවතොති දට්ඨබ්බං। <b>“තත්ථා”</b>තිආදි උපමාසංසන්දනං। <b>තීරෙ</b>ති උදකරහදස්ස තීරෙ। <b>උදකරහදො</b> ච නාම කත්ථචි සමුද්දොපි වුච්චති “රහදොපි තත්ථ ගම්භීරො, සමුද්දො සරිතොදකො”තිආදීසු (දී॰ නි॰ 3.278)। කත්ථචි ජලාසයොපි “රහදොපි තත්ථ ධරණී නාම, යතො මෙඝා පවස්සන්ති, වස්සා යතො පතායන්තී”තිආදීසු, (දී॰ නි॰ 3.281) ඉධාපි ජලාසයොයෙව। සො හි උදකවසෙන රහො චක්ඛුරහාදිකං දදාතීති <b>උදකරහදො</b> ඔ-කාරස්ස අ-කාරං කත්වා। සද්දවිදූ පන “උදකං හරතීති <b>උදකරහදො</b> නිරුත්තිනයෙනා”ති වදන්ති।
bod:<b>“එත්තාවතා”</b>තිආදිනා චතුත්ථජ්ඣානාන්තරං දස්සිතවිපස්සනාඤාණතො පට්ඨාය යථාවුත්තත්ථස්ස සම්පිණ්ඩනං। තත්ථ <b>එත්තාවතා</b>ති “පුන චපරං මහාරාජ භික්ඛු එවං සමාහිතෙ චිත්තෙ…පෙ॰… ඤාණදස්සනාය චිත්තං අභිනීහරතී”තිආදිනා එත්තකෙන, එතපරිමාණවන්තෙන වා වචනක්කමෙන। <b>විපස්සනාඤාණ</b>න්ති ඤාණදස්සනනාමෙන දස්සිතං විපස්සනාඤාණං, තස්ස ච විසුං ගණනදස්සනෙන හෙට්ඨා චතුත්ථජ්ඣානානන්තරං වත්තබ්බතාකාරණෙසු තීසු නයෙසු තතියනයස්සෙව යුත්තතරභාවොපි දීපිතොති දට්ඨබ්බං। මනොමයඤාණස්ස ඉද්ධිවිධසමවරොධිතභාවෙ <b>විසුද්ධිමග්ගෙ</b> (විසුද්ධි॰ 2.379 ආදයො) වුත්තෙපි ඉධ පාළියං විසුං දෙසිතත්තා විසුං එව ගහණං, තථා දෙසනා ච පාටියෙක්කසන්දිට්ඨිකසාමඤ්ඤඵලත්ථාති දට්ඨබ්බං। අනාගතංසඤාණයථාකම්මූපගඤාණද්වයස්ස <pb M=2.164/> පාළියං අනාගතත්තා <b>“දිබ්බචක්ඛුවසෙන නිප්ඵන්න”</b>න්ති වුත්තං, තබ්බසෙන නිප්ඵන්නත්තා තග්ගහණෙනෙව ගහිතං තං ඤාණද්වයන්ති වුත්තං හොති। දිබ්බචක්ඛුස්ස හි අනාගතංසඤාණං, යථාකම්මූපගඤාණඤ්චාති ද්වෙපි ඤාණානි පරිභණ්ඩානි හොන්තීති। <b>දිබ්බචක්ඛුඤාණ</b>න්ති චුතූපපාතඤාණනාමෙන දස්සිතං දිබ්බචක්ඛුඤාණං।
bod:සබ්බෙසං පන දසන්නං ඤාණානං ආරම්මණවිභාගස්ස <b>විසුද්ධිමග්ගෙ</b> අනාගතත්තා තත්ථානාගතඤාණානං ආරම්මණවිභාගං දස්සෙතුං <b>“තෙස”</b>න්තිආදි වුත්තං। <b>තෙස</b>න්ති දසන්නං ඤාණානං। <b>තත්ථා</b>ති තස්මිං ආරම්මණවිභාගෙ, තෙසු වා දසසු ඤාණෙසු। භූමිභෙදතො පරිත්තමහග්ගතං, කාලභෙදතො අතීතානාගතපච්චුප්පන්නං, සන්තානභෙදතො අජ්ඣත්තබහිද්ධා චාති <b>විපස්සනාඤාණං සත්තවිධාරම්මණං।</b> පරිත්තාරම්මණාදිතිකත්තයෙනෙව හි තස්ස ආරම්මණවිභාගො, න මග්ගාරම්මණතිකෙන। <b>නිම්මිතරූපායතනමත්තමෙවා</b>ති අත්තනා නිම්මිතං රූපාරම්මණමෙව, අත්තනා වා නිම්මිතෙ මනොමයෙ කායෙ විජ්ජමානං රූපායතනමෙවාතිපි යුජ්ජති। ඉදඤ්හි තස්ස ඤාණස්ස අභිනිම්මියමානෙ මනොමයෙ කායෙ රූපායතනමෙවාරබ්භ පවත්තනතො වුත්තං, න පන තත්ථ ගන්ධායතනාදීනමභාවතො <pb V=2.142/>। න හි රූපකලාපො ගන්ධායතනාදිවිරහිතො අත්ථීති සබ්බථා පරිනිප්ඵන්නමෙව නිම්මිතරූපං। තෙනාහ <b>“පරිත්තපච්චුප්පන්නබහිද්ධාරම්මණ”</b>න්ති, යථාක්කමං භූමිකාලසන්තානභෙදතො තිබ්බිධාරම්මණන්ති අත්ථො। නිබ්බානවසෙන එකධම්මාරම්මණම්පි සමානං ආසවක්ඛයඤාණං පරිත්තාරම්මණාදිතිකවසෙන තිවිධාරම්මණං දස්සෙතුං <b>“අප්පමාණබහිද්ධානවත්තබ්බාරම්මණ”</b>න්ති වුත්තං। තඤ්හි පරිත්තතිකවසෙන අප්පමාණාරම්මණං, අජ්ඣත්තිකවසෙන බහිද්ධාරම්මණං, අතීතතිකවසෙන නවත්තබ්බාරම්මණඤ්ච හොති।
bod:උත්තරිතරසද්දො, පණීතතරසද්දො ච පරියායොති දස්සෙති <b>“සෙට්ඨතර”</b>න්ති ඉමිනා। රතනකූටං විය කූටාගාරස්ස අරහත්තං කූටං උත්තමඞ්ගභූතං භගවතො දෙසනාය අරහත්තපරියොසානත්තාති ආහ <b>“අරහත්තනිකූටෙනා”</b>ති। <b>දෙසනං නිට්ඨාපෙසී</b>ති තිත්ථකරමතහරවිභාවිනිං නානාවිධකුහනලපනාදිමිච්ඡාජීවවිද්ධංසිනිං තිවිධසීලාලඞ්කතපරමසල්ලෙඛපටිපත්තිපරිදීපිනිං ඣානාභිඤ්ඤාදිඋත්තරිමනුස්සධම්මවිභූසිනිං චුද්දසවිධමහාසාමඤ්ඤ්ඵලපටිමණ්ඩිතං අනඤ්ඤසාධාරණං සාමඤ්ඤඵලදෙසනං රතනාගාරං <pb M=2.165/> විය රතනකූටෙන අරහත්තකූටෙන නිට්ඨාපෙසි “විමුත්තස්මි”න්ති ඉමිනා, අරහත්තඵලස්ස දෙසිතත්තාති අත්ථො।
sub:අජාතසත්තුඋපාසකත්තපටිවෙදනාකථාවණ්ණනා
bod:250:එත්තාවතා භගවතා දෙසිතස්ස සාමඤ්ඤඵලසුත්තස්ස අත්ථවණ්ණනං කත්වා ඉදානි ධම්මසඞ්ගාහකෙහි සඞ්ගීතස්ස “එවං වුත්තෙ”තිආදිපාඨස්සපි අත්ථවණ්ණනං කරොන්තො පඨමං සම්බන්ධං දස්සෙතුං <b>“රාජා”</b>තිආදිමාහ। <b>තත්ථ තත්ථා</b>ති තස්මිං තස්මිං සාමඤ්ඤඵලෙ, සුත්තපදෙසෙ වා। කරණං <b>කාරො,</b> සාධු ඉති කාරො තථා, “සාධු භගවා, සාධු සුගතා”තිආදිනා තං පවත්තෙන්තො। <b>ආදිමජ්ඣපරියොසාන</b>න්ති දෙසනාය ආදිඤ්ච මජ්ඣඤ්ච පරියොසානඤ්ච। <b>සක්කච්චං</b> සාදරං ගාරවං <b>සුත්වා,</b> “චින්තෙත්වා”ති එත්ථ ඉදං පුබ්බකාලකිරියාවචනං। ඉමෙ පඤ්හෙ පුථූ සමණබ්රාහ්මණෙ පුච්ඡන්තො අහං චිරං වත අම්හි, එවං පුච්ඡන්තොපි අහං ථුසෙ කොට්ටෙන්තො විය කඤ්චි සාරං නාලත්ථන්ති යොජනා। තථා යො…පෙ॰… විස්සජ්ජෙසි, තස්ස භගවතො ගුණසම්පදා අහො වත। දසබලස්ස ගුණානුභාවං අජානන්තො අහං වඤ්චිතො සුචිරං වත අම්හීති। <b>වඤ්චිතො</b>ති ච අඤ්ඤාණෙන වඤ්චිතො ආවට්ටිතො, මොහෙන පටිච්ඡාදිතො අම්හීති වුත්තං හොති। තෙනාහ <b>“දසබලස්ස ගුණානුභාවං අජානන්තො”</b>ති। සාමඤ්ඤජොතනා හි විසෙසෙ අවතිට්ඨති। චින්තෙත්වා ආවිකරොන්තොති සම්බන්ධො। උල්ලඞ්ඝනසමත්ථායපි උබ්බෙගපීතියා අනුල්ලඞ්ඝනම්පි සියාති ආහ <b>“පඤ්චවිධාය පීතියා ඵුටසරීරො”</b>ති। <b>ඵුටසරීරො</b>ති ච ඵුසිතසරීරොති අත්ථො, න බ්යාපිතසරීරොති <pb V=2.143/> සබ්බාය පීතියා අබ්යාපිතත්තා। <b>ත</b>න්ති අත්තනො පසාදස්ස ආවිකරණං, උපාසකත්තපවෙදනඤ්ච। <b>ආරද්ධං</b> ධම්මසඞ්ගාහකෙහි।
bod:<b>අභික්කන්තා</b>ති අතික්කන්තා විගතා, විගතභාවො ච ඛයො එවාති ආහ <b>“ඛයෙ දිස්සතී”</b>ති। තථා හි වුත්තං <b>“නික්ඛන්තො පඨමො යාමො”</b>ති। <b>අභික්කන්තතරො</b>ති අතිවිය කන්තතරො මනොරමො, තාදිසො ච සුන්දරො භද්දකො නාමාති වුත්තං <b>“සුන්දරෙ”</b>ති।
bod:<b>“කො මෙ”</b>තිආදි ගාථා <b>විමානවත්ථුම්හි</b> (වි॰ ව॰ 857)। තත්ථ <b>කො</b>ති දෙවනාගයක්ඛගන්ධබ්බාදීසු කතමො। <b>මෙ</b>ති මම। <b>පාදානී</b>ති පාදෙ, ලිඞ්ගවිපරියායොයං। <b>ඉද්ධියා</b>ති ඊදිසාය දෙවිද්ධියා। <b>යසසා</b>ති ඊදිසෙන පරිවාරෙන, පරිජනෙන <pb M=2.166/> ච। <b>ජල</b>න්ති ජලන්තො විජ්ජොතමානො। <b>අභික්කන්තෙනා</b>ති අතිවිය කන්තෙන කමනීයෙන, අභිරූපෙනාති වුත්තං හොති। <b>වණ්ණෙනා</b>ති ඡවිවණ්ණෙන සරීරවණ්ණනිභාය। <b>සබ්බා ඔභාසයං දිසා</b>ති සබ්බා දසපි දිසා ඔභාසයන්තො। චන්දො විය, සූරියො විය ච එකොභාසං එකාලොකං කරොන්තො කො වන්දතීති සම්බන්ධො।
bod:<b>අභිරූපෙ</b>ති අතිරෙකරූපෙ උළාරවණ්ණෙන සම්පන්නරූපෙ। <b>අබ්භානුමොදනෙ</b>ති අභිඅනුමොදනෙ අභිප්පමොදිතභාවෙ। කිමත්ථියං “අබ්භානුමොදනෙ”ති වචනන්ති ආහ <b>“තස්මා”</b>තිආදි। යුත්තං තාව හොතු අබ්භානුමොදනෙ, කස්මා පනායං ද්වික්ඛත්තුං වුත්තොති චොදනාය සොධනාමුඛෙන ආමෙඩිතවිසයං නිද්ධාරෙති <b>“භයෙ කොධෙ”</b>තිආදිනා, ඉමිනා සද්දලක්ඛණෙන හෙතුභූතෙන එවං වුත්තො, ඉමිනා ච ඉමිනා ච විසයෙනාති වුත්තං හොති। “සාධු සාධු භන්තෙ”ති ආමෙඩිතවසෙන අත්ථං දස්සෙත්වා තස්ස විසයං නිද්ධාරෙන්තො එවමාහාතිපි සම්බන්ධං වදන්ති। තත්ථ “චොරො චොරො, සප්පො සප්පො”තිආදීසු <b>භයෙ ආමෙඩිතං,</b> “විජ්ඣ විජ්ඣ, පහර පහරා”තිආදීසු <b>කොධෙ,</b> “සාධු සාධූ”තිආදීසු (සං॰ නි॰ 2.127; 3.35; 5.1085) <b>පසංසායං,</b> “ගච්ඡ ගච්ඡ, ලුනාහි ලුනාහී”තිආදීසු <b>තුරිතෙ,</b> “ආගච්ඡ ආගච්ඡා”තිආදීසු <b>කොතූහලෙ,</b> “බුද්ධො බුද්ධොති චින්තෙන්තො”තිආදීසු (බු॰ වං॰ 2.44) <b>අච්ඡරෙ,</b> “අභික්කමථායස්මන්තො අභික්කමථායස්මන්තො”තිආදීසු (දී॰ නි॰ 3.20; අ॰ නි॰ 9.11) <b>හාසෙ,</b> “කහං එකපුත්තක, කහං එකපුත්තකා”තිආදීසු (සං॰ නි॰ 2.63) <b>සොකෙ,</b> “අහො සුඛං, අහො සුඛ”න්තිආදීසු (උදා॰ 20; දී॰ නි॰ 3.305) <b>පසාදෙ। ච</b>සද්දො අවුත්තසමුච්චයත්ථො, තෙන ගරහා අසම්මානාදීනං සඞ්ගහො දට්ඨබ්බො। “පාපො පාපො”තිආදීසු හි <b>ගරහායං,</b> “අභිරූපක අභිරූපකා”තිආදීසු <b>අසම්මානෙ।</b> එවමෙතෙසු නවසු, අඤ්ඤෙසු ච විසයෙසු ආමෙඩිතවචනං <pb V=2.144/> බුධො කරෙය්ය, යොජෙය්යාති අත්ථො। ආමෙඩනං පුනප්පුනමුච්චාරණං, ආමෙඩීයති වා පුනප්පුනමුච්චාරීයතීති <b>ආමෙඩිතං,</b> එකස්සෙවත්ථස්ස ද්වත්තික්ඛත්තුං වචනං। <b>මෙඩි</b>සද්දො හි උම්මාදනෙ, ආපුබ්බො තු ද්වත්තික්ඛත්තුමුච්චාරණෙ වත්තති යථා “එතදෙව යදා වාක්ය-මාමෙඩයති වාසවො”ති।
bod:එවං <pb M=2.167/> ආමෙඩිතවසෙන ද්වික්ඛත්තුං වුත්තභාවං දස්සෙත්වා ඉදානි නයිදං ආමෙඩිතවසෙනෙව ද්වික්ඛත්තුං වුත්තං, අථ ඛො පච්චෙකමත්ථද්වයවසෙනපීති දස්සෙන්තො <b>“අථ වා”</b>තිආදිමාහ। ආමෙඩිතවසෙන අත්ථං දස්සෙත්වා විච්ඡාවසෙනාපි දස්සෙන්තො එවමාහාතිපි වදන්ති, තදයුත්තමෙව බ්යාපෙතබ්බස්ස ද්වික්ඛත්තුමවුත්තත්තා। බ්යාපෙතබ්බස්ස හි බ්යාපකෙන ගුණකිරියාදබ්බෙන බ්යාපනිච්ඡාය ද්වත්තික්ඛත්තුං වචනං විච්ඡා යථා “ගාමො ගාමො රමණීයො”ති। තත්ථ <b>අභික්කන්ත</b>න්ති අභික්කමනීයං, තබ්භාවො ච අතිඉට්ඨතායාති වුත්තං <b>“අතිඉට්ඨ”</b>න්තිආදි, පදත්තයඤ්චෙතං පරියායවචනං। <b>එත්ථා</b>ති ද්වීසු අභික්කන්තසද්දෙසු। “අභික්කන්ත”න්ති වචනං අපෙක්ඛිත්වා නපුංසකලිඞ්ගෙන වුත්තං, තං පන භගවතො වචනං ධම්මදෙසනායෙවාති කත්වා <b>“යදිදං භගවතො ධම්මදෙසනා”</b>ති ආහ, යායං භගවතො ධම්මදෙසනා මයා සුතා, තදිදං භගවතො ධම්මදෙසනාසඞ්ඛාතං වචනං අභික්කන්තන්ති අත්ථො। එවං පටිනිද්දෙසොපි හි අත්ථතො අභෙදත්තා යුත්තො එව “යත්ථ ච දින්නං මහප්ඵලමාහූ”තිආදීසු (වි॰ ව॰ 888) විය। “අභික්කන්ත”න්ති වුත්තස්ස වා අත්ථමත්තදස්සනං එතං, තස්මා අත්ථවසෙන ලිඞ්ගවිභත්තිවිපරිණාමො වෙදිතබ්බො, කාරියවිපරිණාමවසෙන චෙත්ථ විභත්තිවිපරිණාමතා। වචනන්ති හෙත්ථ සෙසො, අභික්කන්තං භගවතො වචනං, යායං භගවතො ධම්මදෙසනා මයා සුතා, සා අභික්කන්තං අභික්කන්තාති අත්ථො। දුතියපදෙපි “අභික්කන්තන්ති පසාදනං අපෙක්ඛිත්වා නපුංසකලිඞ්ගෙන වුත්ත”න්තිආදිනා යථාරහමෙස නයො නෙතබ්බො।
bod:<b>“භගවතො වචන”</b>න්තිආදිනා අත්ථද්වයසරූපං දස්සෙති। තත්ථ <b>දොසනාසනතො</b>ති රාගාදිකිලෙසදොසවිද්ධංසනතො। <b>ගුණාධිගමනතො</b>ති සීලාදිගුණානං සම්පාදනවසෙන අධිගමාපනතො। යෙ ගුණෙ දෙසනා අධිගමෙති, තෙසු “ගුණාධිගමනතො”ති වුත්තෙසුයෙව ගුණෙසු පධානභූතා ගුණා දස්සෙතබ්බාති තෙ පධානභූතෙ ගුණෙ තාව දස්සෙතුං <b>“සද්ධාජනනතො පඤ්ඤාජනනතො”</b>ති වුත්තං। සද්ධාපධානා හි ලොකියා ගුණා, පඤ්ඤාපධානා ලොකුත්තරාති, පධානනිද්දෙසො චෙස දෙසනාය අධිගමෙතබ්බෙහි සීලසමාධිදුකාදීහිපි යොජනාසම්භවතො। අඤ්ඤම්පි අත්ථද්වයං දස්සෙති <b>“සාත්ථතො”</b>තිආදිනා। සීලාදිඅත්ථසම්පත්තියා <pb M=2.168/> <b>සාත්ථතො।</b> සභාවනිරුත්තිසම්පත්තියා <b>සබ්යඤ්ජනතො।</b> සුවිඤ්ඤෙය්යසද්දපයොගතාය <b>උත්තානපදතො।</b> සණ්හසුඛුමභාවෙන දුබ්බිඤ්ඤෙය්යත්ථතාය <pb V=2.145/> <b>ගම්භීරත්ථතො।</b> සිනිද්ධමුදුමධුරසද්දපයොගතාය <b>කණ්ණසුඛතො।</b> විපුලවිසුද්ධපෙමනීයත්ථතාය <b>හදයඞ්ගමතො।</b> මානාතිමානවිධමනෙන <b>අනත්තුක්කංසනතො।</b> ථම්භසාරම්භනිම්මද්දනෙන <b>අපරවම්භනතො।</b> හිතාධිප්පායප්පවත්තියා පරෙසං රාගපරිළාහාදිවූපසමනෙන <b>කරුණාසීතලතො।</b> කිලෙසන්ධකාරවිධමනෙන <b>පඤ්ඤාවදාතතො।</b> අවදාතං, ඔදාතන්ති ච අත්ථතො එකං। කරවීකරුතමඤ්ජුතාය <b>ආපාථරමණීයතො।</b> පුබ්බාපරාවිරුද්ධසුවිසුද්ධතාය <b>විමද්දක්ඛමතො।</b> ආපාථරමණීයතාය එව <b>සුය්යමානසුඛතො।</b> විමද්දක්ඛමතාය, හිතජ්ඣාසයප්පවත්තිතාය ච <b>වීමංසියමානහිතතො</b>ති එවමෙත්ථ අත්ථො වෙදිතබ්බො। <b>ආදි</b>සද්දෙන පන සංසාරචක්කනිවත්තනතො, සද්ධම්මචක්කප්පවත්තනතො, මිච්ඡාවාදවිද්ධංසනතො, සම්මාවාදපතිට්ඨාපනතො, අකුසලමූලසමුද්ධරණතො, කුසලමූලසංරොපනතො, අපායද්වාරවිධානතො, සග්ගමග්ගද්වාරවිවරණතො, පරියුට්ඨානවූපසමනතො, අනුසයසමුග්ඝාටනතොති එවමාදීනං සඞ්ගහො දට්ඨබ්බො।
bod:න කෙවලං පදද්වයෙනෙව, <b>තතො පරම්පි චතූහි උපමාහී</b>ති <b>පි</b>-සද්දො සම්පිණ්ඩනත්ථො। “චක්ඛුමන්තො රූපානි දක්ඛන්තී”ති ඉදං “තෙලපජ්ජොතං ධාරෙය්යා”ති චතුත්ථඋපමාය ආකාරමත්තදස්සනං, න පන උපමන්තරදස්සනන්ති ආහ <b>“චතූහි උපමාහී”</b>ති। <b>අධොමුඛට්ඨපිත</b>න්ති කෙනචි අධොමුඛං ඨපිතං। <b>හෙට්ඨාමුඛජාත</b>න්ති සභාවෙනෙව හෙට්ඨාමුඛං ජාතං। <b>උග්ඝාටෙය්යා</b>ති විවටං කරෙය්ය। <b>“හත්ථෙ ගහෙත්වා”</b>ති සමාචික්ඛණදස්සනත්ථං වුත්තං, “පුරත්ථාභිමුඛො, උත්තරාභිමුඛො වා ගච්ඡා”තිආදිනා වචනමත්තං අවත්වා “එස මග්ගො, එවං ගච්ඡා”ති හත්ථෙ ගහෙත්වා නිස්සන්දෙහං දස්සෙය්යාති වුත්තං හොති। කාළපක්ඛෙ චාතුද්දසී <b>කාළපක්ඛචාතුද්දසී।</b> නිරන්තරරුක්ඛගහනෙන එකග්ඝනො වනසණ්ඩො <b>ඝනවනසණ්ඩො।</b> මෙඝස්ස පටලං <b>මෙඝපටලං,</b> මෙඝච්ඡන්නතාති වුත්තං හොති। <b>නික්කුජ්ජිතං උක්කුජ්ජෙය්යා</b>ති කස්සචිපි ආධෙය්යස්ස අනාධාරභූතං කිඤ්චි භාජනං ආධාරභාවාපාදනවසෙන උක්කුජ්ජෙය්ය උපරි මුඛං ඨපෙය්ය। හෙට්ඨාමුඛජාතතාය <b>විමුඛං,</b> අධොමුඛට්ඨපිතතාය අසද්ධම්මෙ <b>පතිත</b>න්ති එවං පදද්වයං නික්කුජ්ජිතපදස්ස යථාදස්සිතෙන <pb M=2.169/> අත්ථද්වයෙන යථාරහං යොජෙතබ්බං, න යථාසඞ්ඛ්යං। අත්තනො සභාවෙනෙව හි එස රාජා සද්ධම්මවිමුඛො, පාපමිත්තෙන පන දෙවදත්තෙන පිතුඝාතාදීසු උය්යොජිතත්තා අසද්ධම්මෙ පතිතොති। වුට්ඨාපෙන්තෙන භගවතාති සම්බන්ධො।
bod:<b>“කස්සපස්ස භගවතො”</b>තිආදිනා තදා රඤ්ඤා අවුත්තස්සාපි අත්ථාපත්තිමත්තදස්සනං। කාමඤ්ච කාමච්ඡන්දාදයොපි පටිච්ඡාදකා නීවරණභාවතො, මිච්ඡාදිට්ඨි පන සවිසෙසං පටිච්ඡාදිකා සත්තෙ මිච්ඡාභිනිවෙසවසෙනාති ආහ <b>“මිච්ඡාදිට්ඨිගහනපටිච්ඡන්න”</b>න්ති। තෙනාහ භගවා “මිච්ඡාදිට්ඨිපරමාහං භික්ඛවෙ වජ්ජං වදාමී”ති, [අ॰ නි॰ 1.310 (අත්ථතො සමානං)] මිච්ඡාදිට්ඨිසඞ්ඛාතගුම්බපටිච්ඡන්නන්ති <pb V=2.146/> අත්ථො। “මිච්ඡාදිට්ඨිගහනපටිච්ඡන්නං සාසනං විවරන්තෙනා”ති වදන්තො සබ්බබුද්ධානං එකාව අනුසන්ධි, එකංව සාසනන්ති කත්වා කස්සපස්ස භගවතො සාසනම්පි ඉමිනා සද්ධිං එකසාසනං කරොතීති දට්ඨබ්බං। <b>අඞ්ගුත්තරට්ඨකථාදීසු</b>පි හි තථා චෙව වුත්තං, එවඤ්ච කත්වා මිච්ඡාදිට්ඨිගහනපටිච්ඡන්නස්ස සාසනස්ස විවරණවචනං උපපන්නං හොතීති।
bod:සබ්බො අකුසලධම්මසඞ්ඛාතො අපායගාමිමග්ගො <b>කුම්මග්ගො</b> කුච්ඡිතො මග්ගොති කත්වා। සම්මාදිට්ඨිආදීනං උජුපටිපක්ඛතාය මිච්ඡාදිට්ඨිආදයො අට්ඨ මිච්ඡත්තධම්මා <b>මිච්ඡාමග්ගො</b> මොක්ඛමග්ගතො මිච්ඡා විතථො මග්ගොති කත්වා। තෙනෙව හි තදුභයස්ස පටිපක්ඛතං සන්ධාය <b>“සග්ගමොක්ඛමග්ගං ආවිකරොන්තෙනා”</b>ති වුත්තං। සබ්බො හි කුසලධම්මො <b>සග්ගමග්ගො। </b> සම්මාදිට්ඨිආදයො අට්ඨ සම්මත්තධම්මා <b>මොක්ඛමග්ගො।</b> සප්පිආදිසන්නිස්සයො පදීපො න තථා උජ්ජලො, යථා තෙලසන්නිස්සයොති <b>තෙලපජ්ජොත</b>ග්ගහණං। <b>ධාරෙය්යා</b>ති ධරෙය්ය, සමාහරෙය්ය සමාදහෙය්යාති අත්ථො। <b>බුද්ධාදිරතනරූපානී</b>ති බුද්ධාදීනං තිණ්ණං රතනානං වණ්ණායතනානි। තෙසං බුද්ධාදිරතනරූපානං පටිච්ඡාදකස්ස මොහන්ධකාරස්ස විද්ධංසකං තථා। දෙසනාසඞ්ඛාතං පජ්ජොතං තථා। තදුභයං තුල්යාධිකරණවසෙන වියූහිත්වා තස්ස ධාරකො සමාදහකොති අත්ථෙන <b>“තප්පටිච්ඡාදකමොහන්ධකාරවිද්ධංසකදෙසනාපජ්ජොතධාරකෙනා”</b>ති වුත්තං। <b>එතෙහි පරියායෙහී</b>ති යථාවුත්තෙහි නික්කුජ්ජිතුක්කුජ්ජනපටිච්ඡන්නවිවරණමග්ගාචික්ඛණතෙලපජ්ජොතධාරණ සඞ්ඛාත චතුබ්බිධොපමොපමිතබ්බප්පකාරෙහි, යථාවුත්තෙහි <pb M=2.170/> වා නානාවිධකුහනලපනාදිමිච්ඡාජීවවිධමනාදිවිභාවනපරියායෙහි। තෙනාහ <b>“අනෙකපරියායෙන ධම්මො පකාසිතො”</b>ති।
bod:<b>“එව”</b>න්තිආදිනා “එසාහ”න්තිආදිපාඨස්ස සම්බන්ධං දස්සෙති। පසන්නචිත්තතායපසන්නාකාරං කරොති। පසන්නචිත්තතා ච ඉමං දෙසනං සුත්වා එවාති අත්ථං ඤාපෙතුං <b>“ඉමාය දෙසනායා”</b>තිආදි වුත්තං। <b>ඉමාය දෙසනාය</b> හෙතුභූතාය। <b>පසන්නාකාර</b>න්ති පසන්නෙහි සාධුජනෙහි කත්තබ්බසක්කාරං। <b>සරණ</b>න්ති පටිසරණං। තෙනාහ <b>“පරායණ”</b>න්ති। පරායණතා පන අනත්ථනිසෙධනෙන, අත්ථසම්පාදනෙන චාති වුත්තං <b>“අඝස්ස තාතා,</b> <b>හිතස්ස ච විධාතා”</b>ති। <b>අඝස්සා</b>ති නිස්සක්කෙ සාමිවචනං, පාපතොති අත්ථො। දුක්ඛතොතිපි වදන්ති කෙචි। තායති අවස්සයං කරොතීති <b>තාතා। හිතස්සා</b>ති උපයොගත්ථෙ සාමිවචනං। විදහති සංවිධානං කරොතීති <b>විධාතා। “ඉති ඉමිනා අධිප්පායෙනා”</b>ති වදන්තො “ඉතිසද්දො චෙත්ථ ලුත්තනිද්දිට්ඨො, සො ච ආකාරත්ථො”ති දස්සෙති। <b>සරණ</b>න්ති ගමනං। හිතාධිප්පායෙන භජනං, ජානනං වා, එවඤ්ච කත්වා <b>විනයට්ඨකථාදීසු</b> “සරණන්ති ගච්ඡාමී”ති සහෙව ඉතිසද්දෙන අත්ථො වුත්තොති। එත්ථ හි නායං ගමි-සද්දො <pb V=2.147/> නී-සද්දාදයො විය ද්විකම්මිකො, තස්මා යථා “අජං ගාමං නෙතී”ති වුච්චති, එවං “භගවන්තං සරණං ගච්ඡාමී”ති වත්තුං න සක්කා, “සරණන්ති ගච්ඡාමී”ති පන වත්තබ්බං, තස්මා එත්ථ ඉතිසද්දො ලුත්තනිද්දිට්ඨොති වෙදිතබ්බං, එවඤ්ච කත්වා “යො බුද්ධං සරණං ගච්ඡති, සො බුද්ධං වා ගච්ඡෙය්ය සරණං වා”ති (ඛු॰ පා॰ අට්ඨ॰ 1.ගමතීයදීපනා) <b>ඛුද්දකනිකායට්ඨකථාය</b> උද්ධටා චොදනා අනවකාසා। න හි ගමි-සද්දං දුහාදින්යාදිගණිකං කරොන්ති අක්ඛරචින්තකාති। හොතු තාව ගමි-සද්දස්ස එකකම්මභාවො, තථාපි “ගච්ඡතෙව පුබ්බං දිසං, ගච්ඡති පච්ඡිමං දිස”න්තිආදීසු (සං॰ නි॰ 1.159; 3.87) විය “භගවන්තං, සරණ”න්ති පදද්වයස්ස සමානාධිකරණතා යුත්තාති? න, තස්ස පදද්වයස්ස සමානාධිකරණභාවානුපපත්තිතො। තස්ස හි සමානාධිකරණභාවෙ අධිප්පෙතෙ පටිහතචිත්තොපි භගවන්තං උපසඞ්කමන්තො බුද්ධං සරණං ගතො නාම සියා। යඤ්හි තං “බුද්ධො”ති විසෙසිතං සරණං, තමෙවෙස ගතොති, න චෙත්ථ අනුපපත්තිකෙන අත්ථෙන අත්ථො, තස්මා “භගවන්ත”න්ති ගමනීයත්ථස්ස දීපනං, “සරණ”න්ති පන ගමනාකාරස්සාති වුත්තනයෙන <pb M=2.171/> ඉතිලොපවසෙනෙව අත්ථො ගහෙතබ්බොති। <b>ධම්මඤ්ච සඞ්ඝඤ්චා</b>ති එත්ථාපි එසෙව නයො। හොන්ති චෙත්ථ –
gax:“ගමිස්ස එකකම්මත්තා, ඉතිලොපං විජානියා।
gae:පටිඝාතප්පසඞ්ගත්තා, න ච තුල්යත්ථතා සියා॥
gax:තස්මා ගමනීයත්ථස්ස, පුබ්බපදංව ජොතකං।
gae:ගමනාකාරස්ස පරං, ඉත්යුත්තං සරණත්තයෙ”ති॥
bod:“ඉති ඉමිනා අධිප්පායෙන භගවන්තං ගච්ඡාමී”ති පන වදන්තො අනෙනෙව අධිප්පායෙන භජනං, ජානනං වා සරණගමනං නාමාති නියමෙති। තත්ථ <b>“ගච්ඡාමී”</b>තිආදීසු පුරිමස්ස පුරිමස්ස පච්ඡිමං පච්ඡිමං අත්ථවචනං, <b>“ගච්ඡාමී”</b>ති එතස්ස වා අනඤ්ඤසාධාරණතාදස්සනවසෙන පාටියෙක්කමෙව අත්ථවචනං <b>“භජාමී”</b>තිආදිපදත්තයං। <b>භජන</b>ඤ්හි සරණාධිප්පායෙන උපසඞ්කමනං, <b>සෙවනං</b> සන්තිකාවචරභාවො, <b>පයිරුපාසනං</b> වත්තපටිවත්තකරණෙන උපට්ඨානන්ති එවං සබ්බථාපි අනඤ්ඤසාධාරණතංයෙව දස්සෙති। එවං “ගච්ඡාමී”ති පදස්ස ගතිඅත්ථං දස්සෙත්වා බුද්ධිඅත්ථම්පි දස්සෙතුං <b>“එවං වා”</b>තිආදිමාහ, තත්ථ <b>එව</b>න්ති “භගවා මෙ සරණ”න්තිආදිනා අධිප්පායෙන। කස්මා පන “ගච්ඡාමී”ති පදස්ස “බුජ්ඣාමී”ති අයමත්ථො ලබ්භතීති චොදනං සොධෙති <b>“යෙසඤ්හී”</b>තිආදිනා, අනෙන ච නිරුත්තිනයමන්තරෙන සභාවතොව ගමුධාතුස්ස බුද්ධිඅත්ථොති දීපෙති। <b>ධාතූන</b>න්ති මූලසද්දසඞ්ඛාතානං ඉ, යා, කමු, ගමුඉච්චාදීනං।
bod:<b>“අධිගතමග්ගෙ</b> <pb V=2.148/>, <b>සච්ඡිකතනිරොධෙ”</b>ති පදද්වයෙනාපි ඵලට්ඨා එව දස්සිතා, න මග්ගට්ඨාති තෙ දස්සෙන්තො <b>“යථානුසිට්ඨං පටිපජ්ජමානෙ චා”</b>ති ආහ। නනු ච කල්යාණපුථුජ්ජනොපි “යථානුසිට්ඨං පටිපජ්ජතී”ති වුච්චතීති? කිඤ්චාපි වුච්චති, නිප්පරියායෙන පන මග්ගට්ඨා එව තථා වත්තබ්බා, න ඉතරො නියාමොක්කමනාභාවතො। තථා හි තෙ එව <b>“අපායෙසු අපතමානෙ ධාරෙතී”</b>ති වුත්තා। සම්මත්තනියාමොක්කමනෙන හි අපායවිනිමුත්තිසම්භවොති। එවං අනෙකෙහිපි විනය- (සාරත්ථ॰ ටී॰ 1.වෙරඤ්ජකණ්ඩවණ්ණනා) සුත්තන්තටීකාකාරෙහී (දී॰ නි॰ ටී॰ 1.250) වුත්තං, තදෙතං සම්මත්තනියාමොක්කමනවසෙන නිප්පරියායතො අපායවිනිමුත්තකෙ සන්ධාය වුත්තං, තදනුපපත්තිවසෙන පන පරියායතො අපායවිනිමුත්තකං කල්යාණපුථුජ්ජනම්පි “යථානුසිට්ඨං පටිපජ්ජමානෙ”ති පදෙන දස්සෙතීති දට්ඨබ්බං। තථා <pb M=2.172/> හෙස <b>දක්ඛිණවිභඞ්ගසුත්තා</b>දීසු (ම॰ නි॰ 3.379) සොතාපත්තිඵලසච්ඡිකිරියාය පටිපන්නභාවෙන වුත්තොති, <b>ඡත්තවිමානෙ</b> (වි॰ ව॰ 886 ආදයො) ඡත්තමාණවකො චෙත්ථ නිදස්සනං। අධිගතමග්ගෙ, සච්ඡිකතනිරොධෙ ච යථානුසිට්ඨං පටිපජ්ජමානෙ ච පුග්ගලෙ අපායෙසු අපතමානෙ කත්වා ධාරෙතීති සපාඨසෙසයොජනා। අතීතකාලිකෙන හි පුරිමපදද්වයෙන ඵලට්ඨානමෙව ගහණං, වත්තමානකාලිකෙන ච පච්ඡිමෙන පදෙන සහ කල්යාණපුථුජ්ජනෙන මග්ගට්ඨානමෙව। <b>“අපතමානෙ”</b>ති පන පදෙන ධාරණාකාරදස්සනං අපතනකරණවසෙනෙව ධාරෙතීති, ධාරණසරූපදස්සනං වා। ධාරණං නාම අපතනකරණමෙවාති, අපතනකරණඤ්ච අපායාදිනිබ්බත්තකකිලෙසවිද්ධංසනවසෙන වට්ටතො නිය්යානමෙව। “අපායෙසූ”ති හි දුක්ඛබහුලට්ඨානතාය පධානවසෙන වුත්තං, වට්ටදුක්ඛෙසු පන සබ්බෙසුපි අපතමානෙ කත්වා ධාරෙතීති අත්ථො වෙදිතබ්බො। තථා හි <b>අභිධම්මට්ඨකථායං</b> වුත්තං “සොතාපත්තිමග්ගො චෙත්ථ අපායභවතො වුට්ඨාති, සකදාගාමිමග්ගො සුගතිකාමභවෙකදෙසතො, අනාගාමිමග්ගො කාමභවතො, අරහත්තමග්ගො රූපාරූපභවතො, සබ්බභවෙහිපි වුට්ඨාති එවාති වදන්තී”ති (ධ॰ ස॰ අට්ඨ॰ 350) එවඤ්ච කත්වා අරියමග්ගො නිය්යානිකතාය, නිබ්බානඤ්ච තස්ස තදත්ථසිද්ධිහෙතුතායාති උභයමෙව නිප්පරියායෙන ධම්මො නාමාති සරූපතො දස්සෙතුං <b>“සො අත්ථතො අරියමග්ගො චෙව නිබ්බානඤ්චා”</b>ති වුත්තං। නිබ්බානඤ්හි ආරම්මණං ලභිත්වා අරියමග්ගස්ස තදත්ථසිද්ධි, ස්වායමත්ථො ච පාළියා එව සිද්ධොති ආහ <b>“වුත්තඤ්චෙත”</b>න්තිආදි। <b>යාවතා</b>ති යත්තකා। <b>තෙස</b>න්ති තත්තකානං ධම්මානං। “අග්ගො අක්ඛායතී”ති වත්තබ්බෙ ඔ-කාරස්ස අ-කාරං, ම-කාරාගමඤ්ච කත්වා <b>“අග්ගමක්ඛායතී”</b>ති වුත්තං। <b>“අක්ඛායතී”</b>ති චෙත්ථ ඉතිසද්දො ආදිඅත්ථො, පකාරත්ථො වා, තෙන “යාවතා භික්ඛවෙ ධම්මා සඞ්ඛතා වා අසඞ්ඛතා වා, විරාගො තෙසං අග්ගමක්ඛායතී”තිආදි (ඉතිවු॰ 90; අ॰ නි॰ 4.34) සුත්තපදං සඞ්ගණ්හාති, <b>“විත්ථාරො”</b>ති ඉමිනා වා තදවසෙසසඞ්ගහො।
bod:යස්මා <pb V=2.149/> පන අරියඵලානං “තාය සද්ධාය අවූපසන්තායා”තිආදි වචනතො මග්ගෙන සමුච්ඡින්නානං කිලෙසානං පටිප්පස්සද්ධිප්පහානකිච්චතාය නිය්යානානුගුණතා, නිය්යානපරියොසානතා ච, පරියත්තියා පන නිය්යානධම්මසමධිගමහෙතුතාය <pb M=2.173/> නිය්යානානුගුණතාති ඉමිනා පරියායෙන වුත්තනයෙන ධම්මභාවො ලබ්භති, තස්මා තදුභයම්පි සඞ්ගණ්හන්තො <b>“න කෙවලඤ්චා”</b>තිආදිමාහ। ස්වායමත්ථො ච පාඨාරුළ්හො එවාති දස්සෙති <b>“වුත්තඤ්හෙත”</b>න්තිආදිනා। තත්ථ <b>ඡත්තමාණවකවිමානෙ</b>ති ඡත්තො කිර නාම සෙතබ්යායං බ්රාහ්මණමාණවකො, සො උක්කට්ඨායං පොක්ඛරසාතිබ්රාහ්මණස්ස සන්තිකෙ සිප්පං උග්ගහෙත්වා “ගරුදක්ඛිණං දස්සාමී”ති උක්කට්ඨාභිමුඛො ගච්ඡති, අථස්ස භගවා අන්තරාමග්ගෙ චොරන්තරායං, තාවතිංසභවනෙ නිබ්බත්තමානඤ්ච දිස්වා ගාථාබන්ධවසෙන සරණගමනවිධිං දෙසෙසි, තස්ස තාවතිංසභවනුපගස්ස තිංසයොජනිකං විමානං ඡත්තමාණවකවිමානං। දෙවලොකෙපි හි තස්ස මනුස්සකාලෙ සමඤ්ඤා යථා “මණ්ඩූකො දෙවපුත්තො, (වි॰ ව॰ 858 ආදයො) කුවෙරො දෙවරාජා”ති, ඉධ පන ඡත්තමාණවකවිමානං වත්ථු කාරණං එතස්සාති කත්වා උත්තරපදලොපෙන “න තථා තපති නභෙ සූරියො, චන්දො ච න භාසති න ඵුස්සො, යථා”තිආදිකා (වි॰ ව॰ 889) දෙසනා <b>“ඡත්තමාණවකවිමාන”</b>න්ති වුච්චති, තත්රායං ගාථා පරියාපන්නා, තස්මා ඡත්තමාණවකවිමානවත්ථුදෙසනායන්ති අත්ථො වෙදිතබ්බො।
bod:කාමරාගො භවරාගොති එවමාදිභෙදො අනාදිකාලවිභාවිතො සබ්බොපි රාගො විරජ්ජති පහීයති එතෙනාති <b>රාගවිරාගො,</b> මග්ගො। එජාසඞ්ඛාතාය තණ්හාය, අන්තොනිජ්ඣානලක්ඛණස්ස ච සොකස්ස තදුප්පත්තියං සබ්බසො පරික්ඛීණත්තා නත්ථි එජා, සොකො ච එතස්මින්ති <b>අනෙජං, අසොකඤ්ච,</b> ඵලං। <b>තදට්ඨකථායං</b> (වි॰ ව॰ අට්ඨ॰ 887) පන “තණ්හාවසිට්ඨානං සොකනිමිත්තානං කිලෙසානං පටිප්පස්සම්භනතො අසොක”න්ති වුත්තං। <b>ධම්මමසඞ්ඛත</b>න්ති සම්පජ්ජ සම්භූය පච්චයෙහි අප්පටිසඞ්ඛතත්තා අසඞ්ඛතං අත්තනො සභාවධාරණතො පරමත්ථධම්මභූතං නිබ්බානං। <b>තදට්ඨකථායං</b> පන “ධම්මන්ති සභාවධම්මං। සභාවතො ගහෙතබ්බධම්මො හෙස, යදිදං මග්ගඵලනිබ්බානානි, න පරියත්තිධම්මො විය පඤ්ඤත්තිධම්මවසෙනා”ති (වි॰ ව॰ අට්ඨ॰ 887) වුත්තං, එවං සති ධම්මසද්දො තීසුපි ඨානෙසු යොජෙතබ්බො। <b>අප්පටිකූල</b>සද්දෙන ච තත්ථ නිබ්බානමෙව ගහිතං “නත්ථි එත්ථ කිඤ්චිපි පටිකූල”න්ති කත්වා, <b>අප්පටිකූල</b>න්ති ච අවිරොධදීපනතො කිඤ්චි අවිරුද්ධං, ඉට්ඨං පණීතන්ති වා අත්ථො। පගුණරූපෙන <pb M=2.174/> පවත්තිතත්තා, පකට්ඨගුණවිභාවනතො වා <b>පගුණං।</b> යථාහ “විහිංසසඤ්ඤී පගුණං න භාසිං, ධම්මං පණීතං මනුජෙසු බ්රහ්මෙ”ති (ම॰ නි॰ 1.283; 2.339; මහාව॰ 9)।
bod:ධම්මක්ඛන්ධා කථිතාති යොජනා। එවං ඉධ චතූහිපි පදෙහි පරියත්තිධම්මොයෙව ගහිතො, <b>තදට්ඨකථායං</b> <pb V=2.150/> පන “සවනවෙලායං, උපපරික්ඛණවෙලායං, පටිපජ්ජනවෙලායන්ති සබ්බදාපි ඉට්ඨමෙවාති <b>මධුරං,</b> සබ්බඤ්ඤුතඤ්ඤාණසන්නිස්සයාය පටිභානසම්පදාය පවත්තිතත්තා සුප්පවත්තිභාවතො, නිපුණභාවතො ච <b>පගුණං,</b> විභජිතබ්බස්ස අත්ථස්ස ඛන්ධාදිවසෙන, කුසලාදිවසෙන, උද්දෙසාදිවසෙන ච සුට්ඨු විභජනතො <b>සුවිභත්ත</b>න්ති තීහිපි පදෙහි පරියත්තිධම්මමෙව වදතී”ති (වි॰ ව॰ අට්ඨ॰ 887) වුත්තං। ආපාථකාලෙ විය මජ්ජනකාලෙපි, කථෙන්තස්ස විය සුණන්තස්සාපි සම්මුඛීභාවතො උභතොපච්චක්ඛතාදස්සනත්ථං ඉධෙව “ඉම”න්ති ආසන්නපච්චක්ඛවචනමාහ। පුන <b>“ධම්ම”</b>න්ති ඉදං යථාවුත්තස්ස චතුබ්බිධස්සාපි ධම්මස්ස සාධාරණවචනං। පරියත්තිධම්මොපි හි සරණෙසු ච සීලෙසු ච පතිට්ඨානමත්තායපි යාථාවපටිපත්තියා අපායපතනතො ධාරෙති, ඉමස්ස ච අත්ථස්ස ඉදමෙව ඡත්තමාණවකවිමානං සාධකන්ති දට්ඨබ්බං। සාධාරණභාවෙන යථාවුත්තං ධම්මං පච්චක්ඛං කත්වා දස්සෙන්තො පුන <b>“ඉම”</b>න්ති ආහ। යස්මා චෙසා භ-කාරත්තයෙන ච පටිමණ්ඩිතා දොධකගාථා, තස්මා තතියපාදෙ මධුරසද්දෙ ම-කාරො අධිකොපි අරියචරියාදිපදෙහි විය අනෙකක්ඛරපදෙන යුත්තත්තා අනුපවජ්ජොති දට්ඨබ්බං।
bod:<b>දිට්ඨිසීලසඞ්ඝාතෙනා</b>ති “යායං දිට්ඨි අරියා නිය්යානිකා නිය්යාති තක්කරස්ස සම්මා දුක්ඛක්ඛයාය, තථාරූපාය දිට්ඨියා දිට්ඨිසාමඤ්ඤගතො විහරතී”ති (දී॰ නි॰ 3.324, 356; අ॰ නි॰ 6.11; පරි॰ 274) එවං වුත්තාය දිට්ඨියා චෙව “යානි තානි සීලානි අඛණ්ඩානි අච්ඡිද්දානි අසබලානි අකම්මාසානි භුජිස්සානි විඤ්ඤුපසත්ථානි අපරාමට්ඨානි සමාධිසංවත්තනිකානි, තථාරූපෙහි සීලෙහි සීලසාමඤ්ඤගතො විහරතී”ති (දී॰ නි॰ 3.324, 356; ම॰ නි॰ 1.492; 3.54; අ॰ නි॰ 6.92; පරි॰ 274) එවං වුත්තානං සීලානඤ්ච සංහතභාවෙන, දිට්ඨිසීලසාමඤ්ඤෙනාති අත්ථො। <b>සංහතො</b>ති සඞ්ඝටිතො, සමෙතොති වුත්තං හොති। අරියපුග්ගලා <pb M=2.175/> හි යත්ථ කත්ථචි දූරෙ ඨිතාපි අත්තනො ගුණසාමග්ගියා සංහතා එව। <b>“වුත්තඤ්හෙත”</b>න්තිආදිනා ආහච්චපාඨෙන සමත්ථෙති।
bod:<b>යත්ථා</b>ති යස්මිං සඞ්ඝෙ। <b>දින්න</b>න්ති පරිච්චත්තං අන්නාදිදෙය්යධම්මං, ගාථාබන්ධත්තා චෙත්ථ අනුනාසිකලොපො। දොධකගාථා හෙසා। <b>මහප්ඵලමාහූ</b>ති “මහප්ඵල”න්ති බුද්ධාදයො ආහු। <b>චතූසූ</b>ති චෙත්ථ ච-කාරො අධිකොපි වුත්තනයෙන අනුපවජ්ජො। අච්චන්තමෙව කිලෙසාසුචිතො විසුද්ධත්තා <b>සුචීසු।</b> “සොතාපන්නො සොතාපත්තිඵලසච්ඡිකිරියාය පටිපන්නො”තිආදිනා (සං॰ නි॰ 5.488) වුත්තෙසු චතූසු <b>පුරිසයුගෙසු।</b> චතුසච්චධම්මස්ස, නිබ්බානධම්මස්ස ච පච්චක්ඛතො දස්සනෙන, අරියධම්මස්ස පච්චක්ඛදස්සාවිතාය වා <b>ධම්මදසා। තෙ පුග්ගලා</b> මග්ගට්ඨඵලට්ඨෙ <pb V=2.151/> යුගලෙ අකත්වා විසුං විසුං පුග්ගලගණනෙන <b>අට්ඨ ච</b> හොන්ති। <b>ඉමං සඞ්ඝං සරණත්ථං</b> සරණාය පරායණාය අපායදුක්ඛවට්ටදුක්ඛපරිතාණාය <b>උපෙහි</b> උපගච්ඡ භජ සෙව, එවං වා ජානාහි බුජ්ඣස්සූති සහ යොජනාය අත්ථො। යත්ථ යෙසු සුචීසු චතූසු පුරිසයුගෙසු දින්නං මහප්ඵලමාහු, ධම්මදසා තෙ පුග්ගලා අට්ඨ ච, ඉමං සඞ්ඝං සරණත්ථමුපෙහීති වා සම්බන්ධො। එවම්පි හි පටිනිද්දෙසො යුත්තො එව අත්ථතො අභින්නත්තාති දට්ඨබ්බං। ගාථාසුඛත්ථඤ්චෙත්ථ පුරිසපදෙ ඊකාරං, පුග්ගලාපදෙ ච රස්සං කත්වා නිද්දෙසො।
bod:<b>එත්තාවතා</b>ති “එසාහ”න්තිආදිවචනක්කමෙන। තීණි වත්ථූනි “සරණ”න්ති ගමනානි, තික්ඛත්තුං වා “සරණ”න්ති ගමනානීති <b>සරණගමනානි। පටිවෙදෙසී</b>ති අත්තනො හදයගතං වාචාය පවෙදෙසි।
sub:සරණගමනකථාවණ්ණනා
bod:සරණගමනස්ස විසයප්පභෙදඵලසංකිලෙසභෙදානං විය, කත්තු ච විභාවනා තත්ථ කොසල්ලාය හොති යෙවාති සහ කත්තුනා තං විධිං දස්සෙතුං <b>“ඉදානි තෙසු සරණගමනෙසු කොසල්ලත්ථං…පෙ॰… වෙදිතබ්බො”</b>ති වුත්තං। <b>“යො ච සරණං ගච්ඡතී”</b>ති ඉමිනා හි කත්තාරං විභාවෙති තෙන විනා සරණගමනස්සෙව අසම්භවතො, <b>“සරණගමන”</b>න්ති ඉමිනා ච සරණගමනමෙව, <b>“සරණ”</b>න්තිආදීහි පන යථාක්කමං විසයාදයො। කස්මා පනෙත්ථ වොදානං න ගහිතං, නනු වොදානවිභාවනාපි තත්ථ කොසල්ලාය හොතීති? සච්චමෙතං, තං පන සංකිලෙසග්ගහණෙනෙව අත්ථතො <pb M=2.176/> විභාවිතං හොතීති න ගහිතං। යානි හි නෙසං සංකිලෙසකාරණානි අඤ්ඤාණාදීනි, තෙසං සබ්බෙන සබ්බං අනුප්පන්නානං අනුප්පාදනෙන, උප්පන්නානඤ්ච පහානෙන වොදානං හොතීති। <b>අත්ථතො</b>ති සරණසද්දත්ථතො, “සරණත්ථතො”තිපි පාඨො, අයමෙවත්ථො। හිංසත්ථස්ස සරසද්දස්ස වසෙනෙතං සිද්ධන්ති දස්සෙන්තො ධාත්වත්ථවසෙන <b>“හිංසතීති සරණ”</b>න්ති වත්වා තං පන හිංසනං කෙසං, කථං, කස්ස වාති චොදනං සොධෙති <b>“සරණගතාන”</b>න්තිආදිනා। <b>කෙස</b>න්ති හි සරණගතානං। <b>කථ</b>න්ති තෙනෙව සරණගමනෙන। <b>කස්සා</b>ති භයාදීනන්ති යථාක්කමං සොධනා। තත්ථ <b>සරණගතාන</b>න්ති “සරණ”න්ති ගතානං। <b>සරණගමනෙනා</b>ති “සරණ”න්ති ගමනෙන කුසලධම්මෙන। <b>භය</b>න්ති වට්ටභයං। <b>සන්තාස</b>න්ති චිත්තුත්රාසං තෙනෙව චෙතසිකදුක්ඛස්ස සඞ්ගහිතත්තා। <b>දුක්ඛ</b>න්ති කායිකදුක්ඛග්ගහණං। <b>දුග්ගතිපරිකිලෙස</b>න්ති දුග්ගතිපරියාපන්නං සබ්බම්පි දුක්ඛං “දුග්ගතියං පරිකිලිස්සනං සංවිබාධනං, සමුපතාපනං වා”ති කත්වා, තයිදං සබ්බං පරතො ඵලකථායං ආවි භවිස්සති। හිංසනඤ්චෙත්ථ විනාසනමෙව, න පන සත්තහිංසනමිවාති දස්සෙති <b>“හනති විනාසෙතී”</b>ති <pb V=2.152/> ඉමිනා। <b>එත</b>න්ති සරණපදං। <b>අධිවචන</b>න්ති නාමං, පසිද්ධවචනං වා, යථාභුච්චං වා ගුණං අධිකිච්ච පවත්තවචනං। තෙනාහ <b>“රතනත්තයස්සෙවා”</b>ති।
bod:එවං හිංසනත්ථවසෙන අවිසෙසතො සරණසද්දත්ථං දස්සෙත්වා ඉදානි තදත්ථවසෙනෙව විසෙසතො දස්සෙතුං <b>“අථ වා”</b>තිආදි වුත්තං। රතනත්තයස්ස පච්චෙකං හිංසනකාරණදස්සනමෙව හි පුරිමනයතො ඉමස්ස විසෙසොති। තත්ථ <b>හිතෙ පවත්තනෙනා</b>ති “සම්පන්නසීලා භික්ඛවෙ විහරථා”තිආදිනා (ම॰ නි॰ 1.64, 69) අත්ථෙ සත්තානං නියොජනෙන। <b>අහිතා ච නිවත්තනෙනා</b>ති “පාණාතිපාතස්ස ඛො පාපකො විපාකො, පාපකං අභිසම්පරාය”න්තිආදිනා ආදීනවදස්සනාදිමුඛෙන අනත්ථතො ච සත්තානං නිවත්තනෙන। <b>භයං හිංසතී</b>ති හිතාහිතෙසු අප්පවත්තිපවත්තිහෙතුකං බ්යසනං අප්පවත්තිකරණෙන විනාසෙති। භවකන්තාරා උත්තාරණෙන මග්ගසඞ්ඛාතො ධම්මො, ඵලනිබ්බානසඞ්ඛාතො පන අස්සාසදානෙන සත්තානං භයං හිංසතීති යොජනා। <b>කාරාන</b>න්ති දානවසෙන, පූජාවසෙන ච උපනීතානං සක්කාරානං। අනුපසග්ගොපි හි සද්දො සඋපසග්ගො විය අත්ථවිසෙසවාචකො “අප්පකම්පි කතං කාරං, පුඤ්ඤං හොති මහප්ඵල”න්තිආදීසු විය। අනුත්තරදක්ඛිණෙය්යභාවතො <pb M=2.177/> විපුලඵලපටිලාභකරණෙන සත්තානං භයං හිං සතීති යොජෙතබ්බං। <b>ඉමිනාපි පරියායෙනා</b>ති රතනත්තයස්ස පච්චෙකං හිංසකභාවකාරණදස්සනවසෙන විභජිත්වා වුත්තෙන ඉමිනාපි කාරණෙන। යස්මා පනිදං සරණපදං නාථපදං විය සුද්ධනාමපදත්තා ධාත්වත්ථං අන්තොනීතං කත්වා සඞ්කෙතත්ථම්පි වදති, තස්මා හෙට්ඨා සරණං පරායණන්ති අත්ථො වුත්තොති දට්ඨබ්බං।
bod:එවං සරණත්ථං දස්සෙත්වා ඉදානි සරණගමනත්ථං දස්සෙන්තො <b>“තප්පසාදා”</b>තිආදිමාහ। තත්ථ “සම්මාසම්බුද්ධො භගවා, ස්වාක්ඛාතො ධම්මො, සුප්පටිපන්නො සඞ්ඝො”ති එවමාදිනා තස්මිං රතනත්තයෙ පසාදො <b>තප්පසාදො,</b> තදෙව රතනත්තයං ගරු එතස්සාති <b>තග්ගරු,</b> තස්ස භාවො <b>තග්ගරුතා,</b> තප්පසාදො ච තග්ගරුතා ච <b>තප්පසාදතග්ගරුතා,</b> තාහි। <b>විහතකිලෙසො</b> විධුතවිචිකිච්ඡාසම්මොහාසද්ධියාදිපාපධම්මත්තා, තදෙව රතනත්තයං පරායණං පරාගති තාණං ලෙණං එතස්සාති <b>තප්පරායණො,</b> තස්ස භාවො <b>තප්පරායණතා,</b> සායෙව ආකාරො <b>තප්පරායණතාකාරො,</b> තෙන පවත්තො <b>තප්පරායණතාකාරප්පවත්තො।</b> එත්ථ ච <b>පසාද</b>ග්ගහණෙන ලොකියං සරණගමනමාහ। තඤ්හි සද්ධාපධානං, න ඤාණපධානං, <b>ගරුතා</b>ගහණෙන පන ලොකුත්තරං। අරියා හි රතනත්තයං ගුණාභිඤ්ඤතාය පාසාණච්ඡත්තං විය ගරුං කත්වා පස්සන්ති, තස්මා තප්පසාදෙන තදඞ්ගප්පහානවසෙන විහතකිලෙසො, තග්ගරුතාය ච අගාරවකරණහෙතූනං සමුච්ඡෙදවසෙනාති යොජෙතබ්බං। තප්පරායණතා පනෙත්ථ තග්ගතිකතාති තාය චතුබ්බිධම්පි වක්ඛමානං සරණගමනං ගහිතන්ති දට්ඨබ්බං। අවිසෙසෙන වා <pb V=2.153/> පසාදගරුතා ජොතිතාති පසාදග්ගහණෙන අනවෙච්චප්පසාදස්ස ලොකියස්ස, අවෙච්චප්පසාදස්ස ච ලොකුත්තරස්ස ගහණං, තථා <b>ගරුතා</b>ගහණෙන ලොකියස්ස ගරුකරණස්ස, ලොකුත්තරස්ස චාති උභයෙනපි පදෙන උභයම්පි ලොකියලොකුත්තරසරණගමනං යොජෙතබ්බං। උප්පජ්ජති චිත්තමෙතෙනාති <b>උප්පාදො,</b> සම්පයුත්තධම්මසමූහො, චිත්තඤ්ච තං උප්පාදො චාති <b>චිත්තුප්පාදො।</b> සමාහාරද්වන්දෙපි හි කත්ථචි පුල්ලිඞ්ගමිච්ඡන්ති සද්දවිදූ, තදාකාරප්පවත්තං සද්ධාපඤ්ඤාදිසම්පයුත්තධම්මසහිතං චිත්තං <b>සරණගමනං</b> නාම “සරණන්ති ගච්ඡති එතෙනාති කත්වා”ති වුත්තං හොති। <b>“තංසමඞ්ගී”</b>තිආදි කත්තුවිභාවනා। තෙන යථාවුත්තචිත්තුප්පාදෙන සමඞ්ගීති <b>තංසමඞ්ගී।</b> තෙනාහ <b>“වුත්තප්පකාරෙන</b> <b>චිත්තුප්පාදෙනා”</b>ති <pb M=2.178/>। <b>උපෙතී</b>ති භජති සෙවති පයිරුපාසති, ජානාති වා, බුජ්ඣතීති අත්ථො।
bod:ලොකුත්තරං සරණගමනං කෙසන්ති ආහ <b>“දිට්ඨසච්චාන”</b>න්ති, අට්ඨන්නං අරියපුග්ගලානන්ති අත්ථො। කදා තං ඉජ්ඣතීති ආහ <b>“මග්ගක්ඛණෙ”</b>ති, “ඉජ්ඣතී”ති පදෙන චෙතස්ස සම්බන්ධො। මග්ගක්ඛණෙ ඉජ්ඣමානෙනෙව හි චතුසච්චාධිගමෙන ඵලට්ඨානම්පි සරණගමකතා සිජ්ඣති ලොකුත්තරසරණගමනස්ස භෙදාභාවතො, තෙසඤ්ච එකසන්තානත්තා। කථං තං ඉජ්ඣතීති ආහ <b>“සරණගමනුපක්කිලෙසසමුච්ඡෙදෙනා”</b>තිආදි, උපපක්කිලෙසසමුච්ඡෙදතො, ආරම්මණතො, කිච්චතො ච සකලෙපි රතනත්තයෙ ඉජ්ඣතීති වුත්තං හොති। <b>සරණගමනුපක්කිලෙසසමුච්ඡෙදෙනා</b>ති චෙත්ථ පහානාභිසමයං සන්ධාය වුත්තං, <b>ආරම්මණතො</b>ති සච්ඡිකිරියාභිසමයං। නිබ්බානාරම්මණං හුත්වා ආරම්මණතො ඉජ්ඣතීති හි යොජෙතබ්බං, ත්වා-සද්දො ච හෙතුත්ථවාචකො යථා “සක්කො හුත්වා නිබ්බත්තී”ති (ධ॰ ප॰ අට්ඨ॰ 1.2.29)। අපිච “ආරම්මණතො”ති වුත්තමෙවත්ථං සරූපතො නියමෙති <b>“නිබ්බානාරම්මණං හුත්වා”</b>ති ඉමිනා। <b>“කිච්චතො”</b>ති තදවසෙසං භාවනාභිසමයං පරිඤ්ඤාභිසමයඤ්ච සන්ධාය වුත්තං। <b>“ආරම්මණතො නිබ්බානාරම්මණං හුත්වා”</b>ති එතෙන වා මග්ගක්ඛණානුරූපං එකාරම්මණතං දස්සෙත්වා <b>“කිච්චතො”</b>ති ඉමිනා පහානතො අවසෙසං කිච්චත්තයං දස්සිතන්ති දට්ඨබ්බං। “මග්ගක්ඛණෙ, නිබ්බානාරම්මණං හුත්වා”ති ච වුත්තත්තා අත්ථතො මග්ගඤාණසඞ්ඛාතො චතුසච්චාධිගමො එව ලොකුත්තරසරණගමනන්ති විඤ්ඤායති। තත්ථ හි චතුසච්චාධිගමනෙ සරණගමනුපක්කිලෙසස්ස පහානාභිසමයවසෙන සමුච්ඡින්දනං භවති, නිබ්බානධම්මො පන සච්ඡිකිරියාභිසමයවසෙන, මග්ගධම්මො ච භාවනාභිසමයවසෙන පටිවිජ්ඣියමානොයෙව සරණගමනත්ථං සාධෙති, බුද්ධගුණා පන සාවකගොචරභූතා පරිඤ්ඤාභිසමයවසෙන පටිවිජ්ඣියමානා සරණගමනත්ථං සාධෙන්ති, තථා අරියසඞ්ඝගුණා। තෙනාහ <b>“සකලෙපි රතනත්තයෙ ඉජ්ඣතී”</b>ති।
bod:ඵලපරියත්තීනම්පෙත්ථ වුත්තනයෙන මග්ගානුගුණප්පවත්තියා ගහණං, අපරිඤ්ඤෙය්යභූතානඤ්ච බුද්ධසඞ්ඝගුණානං <pb V=2.154/> තග්ගුණසාමඤ්ඤතායාති දට්ඨබ්බං। එවඤ්හි සකලභාවවිසිට්ඨවචනං උපපන්නං හොතීති। ඉජ්ඣන්තඤ්ච සහෙව ඉජ්ඣති, න ලොකියං විය පටිපාටියා අසම්මොහපටිවෙධෙන පටිවිද්ධත්තාති ගහෙතබ්බං। පදීපස්ස <pb M=2.179/> විය හි එකක්ඛණෙයෙව මග්ගස්ස චතුකිච්චසාධනන්ති। යෙ පන වදන්ති “සරණගමනං නිබ්බානාරම්මණං හුත්වා න පවත්තති, මග්ගස්ස අධිගතත්තා පන අධිගතමෙව තං හොති එකච්චානං තෙවිජ්ජාදීනං ලොකියවිජ්ජාදයො වියා”ති, තෙසං පන වචනෙ ලොකියමෙව සරණගමනං සියා, න ලොකුත්තරං, තඤ්ච අයුත්තමෙව දුවිධස්සාපි තස්ස ඉච්ඡිතබ්බත්තා। තදඞ්ගප්පහානෙන <b>සරණගමනුපක්කිලෙසවික්ඛම්භනං। ආරම්මණතො බුද්ධාදිගුණාරම්මණං හුත්වා</b>ති එත්ථාපි වුත්තනයෙන අත්ථො, සරණගමනුපක්කිලෙසවික්ඛම්භනතො, ආරම්මණතො ච සකලෙපි රතනත්තයෙ ඉජ්ඣතීති වුත්තං හොති।
bod:<b>ත</b>න්ති ලොකියසරණගමනං। “සම්මාසම්බුද්ධො භගවා”තිආදිනා <b>සද්ධාපටිලාභො। සද්ධාමූලිකා</b>ති යථාවුත්තසද්ධාපුබ්බඞ්ගමා। සහජාතවසෙන පුබ්බඞ්ගමතායෙව හි තම්මූලිකතා සද්ධාවිරහිතස්ස බුද්ධාදීසු සම්මාදස්සනස්ස අසම්භවතො। <b>සම්මාදිට්ඨි</b> නාම බුද්ධසුබුද්ධතං, ධම්මසුධම්මතං සඞ්ඝසුප්පටිපන්නතඤ්ච ලොකියාවබොධවසෙන සම්මා ඤායෙන දස්සනතො। <b>“සද්ධාපටිලාභො”</b>ති ඉමිනා සම්මාදිට්ඨිවිරහිතාපි සද්ධා ලොකියසරණගමනන්ති දස්සෙති, <b>“සද්ධාමූලිකා ච සම්මාදිට්ඨී”</b>ති පන එතෙන සද්ධූපනිස්සයා යථාවුත්තා පඤ්ඤාති। ලොකියම්පි හි සරණගමනං දුවිධං ඤාණසම්පයුත්තං, ඤාණවිප්පයුත්තඤ්ච। තත්ථ පඨමෙන පදෙන මාතාදීහි උස්සාහිතදාරකාදීනං විය ඤාණවිප්පයුත්තං සරණගමනං ගහිතං, දුතියෙන පන ඤාණසම්පයුත්තං। තදුභයමෙව පුඤ්ඤකිරියවත්ථු විසෙසභාවෙන දස්සෙතුං <b>“දසසු පුඤ්ඤකිරියවත්ථූසු දිට්ඨිජුකම්මන්ති වුච්චතී”</b>ති ආහ। දිට්ඨි එව අත්තනො පච්චයෙහි උජුං කරීයතීති හි අත්ථෙන සම්මාදිට්ඨියා දිට්ඨිජුකම්මභාවො, දිට්ඨි උජුං කරීයති එතෙනාති අත්ථෙන පන සද්ධායපි। සද්ධාසම්මාදිට්ඨිග්ගහණෙන චෙත්ථ තප්පධානස්සාපි චිත්තුප්පාදස්ස ගහණං, දිට්ඨිජුකම්මපදෙන ච යථාවුත්තෙන කරණසාධනෙන, එවඤ්ච කත්වා “තප්පරායණතාකාරප්පවත්තො චිත්තුප්පාදො”ති හෙට්ඨා වුත්තවචනං සමත්ථිතං හොති, සද්ධාසම්මාදිට්ඨීනං පන විසුං ගහණං තංසම්පයුත්තචිත්තුප්පාදස්ස තප්පධානතායාති දට්ඨබ්බං।
bod:<b>තයිද</b>න්ති ලොකියං සරණගමනමෙව පච්චාමසති ලොකුත්තරස්ස තථා භෙදාභාවතො। තස්ස හි මග්ගක්ඛණෙයෙව වුත්තනයෙන ඉජ්ඣනතො තථාවිධස්ස සමාදානස්ස අවිජ්ජමානත්තා එස භෙදො න <pb M=2.180/> සම්භවතීති। අත්තා සන්නිය්යාතීයති අප්පීයති පරිච්චජීයති එතෙනාති <b>අත්තසන්නිය්යාතනං,</b> යථාවුත්තං සරණගමනසඞ්ඛාතං දිට්ඨිජුකම්මං। තං රතනත්තයං පරායණං පටිසරණමෙතස්සාති <b>තප්පරායණො</b> <pb V=2.155/>, පුග්ගලො, චිත්තුප්පාදො වා, තස්ස භාවො <b>තප්පරායණතා,</b> තදෙව දිට්ඨිජුකම්මං। “සරණ”න්ති අධිප්පායෙන සිස්සභාවං අන්තෙවාසිකභාවසඞ්ඛාතං වත්තපටිවත්තාදිකරණං උපගච්ඡති එතෙනාති <b>සිස්සභාවූපගමනං।</b> සරණගමනාධිප්පායෙනෙව පණිපතති එතෙනාති <b>පණිපාතො,</b> පණිපතනඤ්චෙත්ථ අභිවාදනපච්චුට්ඨානඅඤ්ජලිකම්මසාමීචිකම්මමෙව, සබ්බත්ථ ච අත්ථතො යථාවුත්තදිට්ඨිජුකම්මමෙව වෙදිතබ්බං।
bod:සංසාරදුක්ඛනිත්ථරණත්ථං අත්තනො අත්තභාවස්ස පරිච්චජනං <b>අත්තපරිච්චජනං। තප්පරායණතා</b>දීසුපි එසෙව නයො। හිතොපදෙසකථාපරියායෙන ධම්මස්සාපි ආචරියභාවො සමුදාචරීයති “ඵලො අම්බො අඵලො ච, තෙ සත්ථාරො උභො මමා”තිආදීසු වියාති ආහ <b>“ධම්මස්ස අන්තෙවාසිකො”</b>ති। <b>“අභිවාදනා”</b>තිආදි පණිපාතස්ස අත්ථදස්සනං। <b>බුද්ධාදීනංයෙවා</b>ති අවධාරණස්ස අත්තසන්නිය්යාතනාදීසුපි සීහගතිකවසෙන අධිකාරො වෙදිතබ්බො। එවඤ්හි තදඤ්ඤනිවත්තනං කතං හොතීති। <b>“ඉමෙසඤ්හී”</b>තිආදි චතුධා පවත්තනස්ස සමත්ථනං, කාරණදස්සනං වා।
bod:එවං අත්තසන්නිය්යාතනාදීනි එකෙන පකාරෙන දස්සෙත්වා ඉදානි අපරෙහිපි පකාරෙහි දස්සෙතුං <b>“අපිචා”</b>තිආදි ආරද්ධං, එතෙන අත්තසන්නිය්යාතනතප්පරායණතාදීනං චතුන්නං පරියායන්තරෙහිපි අත්තසන්නිය්යාතනතප්පරායණතාදි කතමෙව හොති අත්ථස්ස අභින්නත්තා යථා තං “සික්ඛාපච්චක්ඛානඅභූතාරොචනානී”ති දස්සෙති। <b>ජීවිතපරියන්තික</b>න්ති භාවනපුංසකවචනං, යාවජීවං ගච්ඡාමීති අත්ථො। <b>මහාකස්සපො</b> කිර සයමෙව පබ්බජිතවෙසං ගහෙත්වා <b>මහාතිත්ථ</b>බ්රාහ්මණගාමතො නික්ඛමිත්වා ගච්ඡන්තො තිගාවුතමග්ගං පච්චුග්ගමනං කත්වා අන්තරා ච රාජගහං, අන්තරා ච නාළන්දං බහුපුත්තකනිග්රොධරුක්ඛමූලෙ එකකමෙව නිසින්නං භගවන්තං පස්සිත්වා “අයං භගවා අරහං සම්මාසම්බුද්ධො”ති අජානන්තොයෙව “සත්ථාරඤ්ච වතාහං පස්සෙය්යං, භගවන්තමෙව <pb M=2.181/> පස්සෙය්ය”න්තිආදිනා (සං॰ නි॰ 2.154) සරණගමනමකාසි। තෙන වුත්තං <b>“මහාකස්සපස්ස සරණගමනං වියා”</b>ති। විත්ථාරො <b>කස්සපසංයුත්තට්ඨකථායං</b> (සං॰ නි॰ අට්ඨ॰ 2.2.154) ගහෙතබ්බො। තත්ථ <b>සත්ථාරඤ්චවතාහං පස්සෙය්යං, භගවන්තමෙව පස්සෙය්ය</b>න්ති සචෙ අහං සත්ථාරං පස්සෙය්යං, ඉමං භගවන්තංයෙව පස්සෙය්යං। න හි මෙ ඉතො අඤ්ඤෙන සත්ථාරා භවිතුං සක්කා। <b>සුගතඤ්ච වතාහං පස්සෙය්යං, භගවන්තමෙව පස්සෙය්ය</b>න්ති සචෙ අහං සම්මාපටිපත්තියා සුට්ඨු ගතත්තා සුගතං නාම පස්සෙය්යං, ඉමං භගවන්තංයෙව පස්සෙය්යං। න හි මෙ ඉතො අඤ්ඤෙන සුගතෙන භවිතුං සක්කා। <b>සම්මාසම්බුද්ධඤ්ච වතාහං පස්සෙය්යං, භගවන්තමෙව පස්සෙය්ය</b>න්ති සචෙ අහං සම්මා සාමඤ්ච සච්චානි බුද්ධත්තා සම්මාසම්බුද්ධං නාම පස්සෙය්යං, ඉමං භගවන්තංයෙව පස්සෙය්යං, න හි මෙ <pb V=2.156/> ඉතො අඤ්ඤෙන සම්මාසම්බුද්ධෙන භවිතුං සක්කාති අයමෙත්ථ අට්ඨකථා। සබ්බත්ථ <b>ච</b>-සද්දො, <b>වත</b>-සද්දො ච පදපූරණමත්තං, චෙ-සද්දෙන වා භවිතබ්බං “සචෙ”ති <b>අට්ඨකථායං</b> (සං॰ නි॰ අට්ඨ॰ 2.2.154) වුත්තත්තා। <b>වත</b>-සද්දො ච පස්සිතුකාමතාය එකංසත්ථං දීපෙතීතිපි යුජ්ජති।
bod:<b>“සො අහ”</b>න්තිආදි <b>සුත්තනිපාතෙ ආළවකසුත්තෙ।</b> තත්ථ කිඤ්චාපි මග්ගෙනෙව තස්ස සරණගමනමාගතං, සොතාපන්නභාවදස්සනත්ථං, පන පසාදානුරූපදස්සනත්ථඤ්ච එවං වාචං භින්දතීති <b>තදට්ඨකථායං</b> (සු॰ නි॰ අට්ඨ॰ 1.181) වුත්තං। <b>ගාමා ගාම</b>න්ති අඤ්ඤස්මා දෙවගාමා අඤ්ඤං දෙවගාමං, දෙවතානං වා ඛුද්දකං, මහන්තඤ්ච ගාමන්තිපි අත්ථො। <b>පුරා පුර</b>න්ති එත්ථාපි එසෙව නයො। <b>ධම්මස්ස ච සුධම්මත</b>න්ති බුද්ධස්ස සුබුද්ධතං, ධම්මස්ස සුධම්මතං, සඞ්ඝස්ස සුප්පටිපන්නතඤ්ච අභිත්ථවිත්වාති සහ සමුච්චයෙන, පාඨසෙසෙන ච අත්ථො, සම්බුද්ධං නමස්සමානො ධම්මඝොසකො හුත්වා විචරිස්සාමීති වුත්තං හොති।
bod:<b>ආළවකාදීන</b>න්ති <b>ආදි</b>-සද්දෙන සාතාගිරහෙමවතාදීනම්පි සඞ්ගහො। නනු ච එතෙ ආළවකාදයො අධිගතමග්ගත්තා මග්ගෙනෙව ආගතසරණගමනා, කස්මා තෙසං තප්පරායණතාසරණගමනං වුත්තන්ති? මග්ගෙනාගතසරණගමනෙහිපි තෙහි තප්පරායණතාකාරස්ස පවෙදිතත්තා। “සො අහං විචරිස්සාමි…පෙ॰… සුධම්මතං, (සං॰ නි॰ 1.246; සු॰ නි॰ 194) තෙ මයං විචරිස්සාම, ගාමා ගාමං නගා නගං…පෙ॰… සුධම්මත”න්ති (සු॰ නි॰ 182) ච හි එතෙහි තප්පරායණතාකාරො පවෙදිතො। තස්මා සරණගමනවිසෙසමනපෙක්ඛිත්වා පවෙදනාකාරමත්තං උපදිසන්තෙන එවං වුත්තන්ති දට්ඨබ්බං। <b>අථා</b>ති “කථං ඛො බ්රාහ්මණො හොතී”තිආදිනා පුට්ඨස්ස අට්ඨවිධපඤ්හස්ස “පුබ්බෙනිවාසං යො වෙදී”තිආදිනා බ්යාකරණපරියොසානකාලෙ। ඉදඤ්හි <b>මජ්ඣිමපණ්ණාසකෙ බ්රහ්මායුසුත්තෙ</b> (ම॰ නි॰ 2.394) <b>පරිචුම්බතී</b>ති පරිඵුසති <pb M=2.182/>। <b>පරිසම්බාහතී</b>ති පරිමජ්ජති। <b>එවම්පි පණිපාතො දට්ඨබ්බො</b>ති එවම්පි පරමනිපච්චකාරෙන පණිපාතො දට්ඨබ්බො।
bod:<b>සො පනෙසා</b>ති පණිපාතො। <b>ඤාති…පෙ॰… වසෙනා</b>ති එත්ථ ඤාතිවසෙන, භයවසෙන, ආචරියවසෙන, දක්ඛිණෙය්යවසෙනාති පච්චෙකං යොජෙතබ්බං ද්වන්දපරතො සුය්යමානත්තා। තත්ථ <b>ඤාතිවසෙනා</b>ති ඤාතිභාවවසෙන। භාවප්පධානනිද්දෙසො හි අයං, භාවලොපනිද්දෙසො වා තබ්භාවස්සෙව අධිප්පෙතත්තා। එවං සෙසෙසුපි පණිපාතපදෙන චෙතෙසං සම්බන්ධො තබ්බසෙන පණිපාතස්ස චතුබ්බිධත්තා। තෙනාහ <b>“දක්ඛිණෙය්යපණිපාතෙනා”</b>ති, දක්ඛිණෙය්යතාහෙතුකෙන පණිපාතෙනෙවාති අත්ථො। <b>ඉතරෙහී</b>ති ඤාතිභාවාදිහෙතුකෙහි පණිපාතෙහි। <b>“සෙට්ඨවසෙනෙවා”</b>තිආදි තස්සෙවත්ථස්ස සමත්ථනං <pb V=2.157/>। ඉදානි “න ඉතරෙහී”තිආදිනා වුත්තමෙව අත්ථත්තයං යථාක්කමං විත්ථාරතො දස්සෙතුං <b>“තස්මා”</b>තිආදි වුත්තං। <b>“සාකියො වා”</b>ති පිතුපක්ඛතො ඤාතිකුලදස්සනං, <b>“කොලියො වා”</b>ති පන මාතුපක්ඛතො। <b>වන්දතී</b>ති පණිපාතස්ස උපලක්ඛණවචනං। <b>රාජපූජිතො</b>ති රාජූහි, රාජූනං වා පූජිතො යථා “ගාමපූජිතො”ති। පූජාවචනපයොගෙ හි කත්තරි සාමිවචනමිච්ඡන්ති සද්දවිදූ। <b>භගවතො</b>ති බොධිසත්තභූතස්ස, බුද්ධභූතස්ස වා භගවතො। <b>උග්ගහිත</b>න්ති සික්ඛිතසිප්පං।
bod:<b>“චතුධා”</b>තිආදි <b>සිඞ්ගාලොවාදසුත්තෙ</b> (දී॰ නි॰ 3.265) <b>ඝරමාවස</b>න්ති ඝරෙ වසන්තො, කම්මප්පවචනීයයොගතො චෙත්ථ භුම්මත්ථෙ උපයොගවචනං। <b>කම්මං පයොජයෙ</b>ති කසිවාණිජ්ජාදිකම්මං පයොජෙය්ය। කුලානඤ්හි න සබ්බකාලං එකසදිසං වත්තති, කදාචි රාජාදිවසෙන ආපදාපි උප්පජ්ජති, තස්මා “ආපදාසු උප්පන්නාසු භවිස්සතී”ති එවං මනසි කත්වා නිධාපෙය්යාති ආහ <b>“ආපදාසු භවිස්සතී”</b>ති। ඉමෙසු පන චතූසු කොට්ඨාසෙසු “එකෙන භොගෙ භුඤ්ජෙය්යා”ති වුත්තකොට්ඨාසතොයෙව ගහෙත්වා භික්ඛූනම්පි කපණද්ධිකාදීනම්පි දානං දාතබ්බං, පෙසකාරන්හාපිතකාදීනම්පි වෙතනං දාතබ්බන්ති අයං භොගපරිග්ගහණානුසාසනී, එවරූපං අනුසාසනිං උග්ගහෙත්වාති අත්ථො। ඉදඤ්හි දිට්ඨධම්මිකංයෙව සන්ධාය වදති, සම්පරායිකං, පන නිය්යානිකං වා අනුසාසනිං පච්චාසිසන්තොපි දක්ඛිණෙය්යපණිපාතමෙව කරොති නාමාති දට්ඨබ්බං। <b>“යො පනා”</b>තිආදි “සෙට්ඨවසෙනෙව…පෙ॰… ගණ්හාතී”ති වුත්තස්සත්ථස්ස විත්ථාරවචනං।
bod:<b>“එව”</b>න්තිආදි <pb M=2.183/> පන “සෙට්ඨවසෙන ච භිජ්ජතී”ති වුත්තස්ස බ්යතිරෙකදස්සනං। අත්ථවසා ලිඞ්ගවිභත්තිවිපරිණාමොති කත්වා ගහිතසරණාය උපාසිකාය වාතිපි යොජෙතබ්බං। එවමීදිසෙසු। <b>පබ්බජිතම්පී</b>ති <b>පි</b>-සද්දො සම්භාවනත්ථොති වුත්තං <b>“පගෙව අපබ්බජිත”</b>න්ති। <b>සරණගමනං න භිජ්ජති</b> සෙට්ඨවසෙන අවන්දිතත්තා। <b>තථා</b>ති අනුකඩ්ඪනත්ථෙ නිපාතො “සරණගමනං න භිජ්ජතී”ති। <b>රට්ඨපූජිතත්තා</b>ති රට්ඨෙ, රට්ඨවාසීනං වා පූජිතත්තා। තයිදං භයවසෙන වන්දිතබ්බභාවස්සෙව සමත්ථනං, න තු අභෙදස්ස කාරණදස්සනං, තස්ස පන කාරණං සෙට්ඨවසෙන අවන්දිතත්තාති වෙදිතබ්බං। වුත්තඤ්හි “සෙට්ඨවසෙන ච භිජ්ජතී”ති। <b>සෙට්ඨවසෙනා</b>ති ලොකෙ අග්ගදක්ඛිණෙය්යතාය සෙට්ඨභාවවසෙනාති අත්ථො। තෙනාහ “අයං ලොකෙ අග්ගදක්ඛිණෙය්යොති වන්දතී”ති। <b>තිත්ථියම්පි වන්දතො න භිජ්ජති,</b> පගෙව ඉතරං। <b>සරණගමනප්පභෙදො</b>ති සරණගමනවිභාගො, තබ්බිභාගසම්බන්ධතො චෙත්ථ සක්කා අභෙදොපි සුඛෙන දස්සෙතුන්ති අභෙදදස්සනං කතං।
bod:අරියමග්ගො <pb V=2.158/> එව ලොකුත්තරසරණගමනන්ති චත්තාරි සාමඤ්ඤඵලානි විපාකඵලභාවෙන වුත්තානි। <b>සබ්බදුක්ඛක්ඛයො</b>ති සකලස්ස වට්ටදුක්ඛස්ස අනුප්පාදනිරොධො නිබ්බානං। එත්ථ ච කම්මසදිසං <b>විපාකඵලං,</b> තබ්බිපරීතං <b>ආනිසංසඵල</b>න්ති දට්ඨබ්බං। යථා හි සාලිබීජාදීනං ඵලානි තංසදිසානි විපක්කානි නාම හොන්ති, විපාකනිරුත්තිඤ්ච ලභන්ති, න මූලඞ්කුරපත්තක්ඛන්ධනාළානි, එවං කුසලාකුසලානං ඵලානි අරූපධම්මභාවෙන, සාරම්මණභාවෙන ච සදිසානි විපක්කානි නාම හොන්ති, විපාකනිරුත්තිඤ්ච ලභන්ති, න තදඤ්ඤානි කම්මනිබ්බත්තානිපි කම්මඅසදිසානි, තානි පන ආනිසංසානි නාම හොන්ති, ආනිසංසනිරුත්තිමත්තඤ්ච ලභන්තීති। <b>“වුත්තඤ්හෙත”</b>න්තිආදිනා <b>ධම්මපදෙ අග්ගිදත්තබ්රාහ්මණවත්ථුපාළි</b>මාහරිත්වා දස්සෙති।
bod:<b>යො චා</b>ති එත්ථ <b>ච</b>-සද්දො බ්යතිරෙකෙ, යො පනාති අත්ථො। තත්රායමධිප්පායො – බ්යතිරෙකත්ථදීපනෙ යදි “බහුං වෙ සරණං යන්ති, පබ්බතානි වනානි චා”තිආදිනා (ධ॰ ප॰ 188) වුත්තං ඛෙමං සරණං න හොති, න උත්තමං සරණං, එතඤ්ච සරණමාගම්ම සබ්බදුක්ඛා න පමුච්චති, එවං සති කිං නාම වත්ථු ඛෙමං සරණං හොති, උත්තමං සරණං, කිං නාම වත්ථුං සරණමාගම්ම සබ්බදුක්ඛා පමුච්චතීති චෙ?
gax:යො <pb M=2.184/> ච බුද්ධඤ්ච ධම්මඤ්ච, සඞ්ඝඤ්ච සරණං ගතො…පෙ॰…
gax:එතං ඛො සරණං ඛෙමං, එතං සරණමුත්තමං।
gae:එතං සරණමාගම්ම, සබ්බදුක්ඛා පමුච්චතීති॥ (ධ॰ ප॰ 190-92)।
uni:එවමීදිසෙසු। ලොකියස්ස සරණගමනස්ස අඤ්ඤතිත්ථියාවන්දනාදිනා කුප්පනතො, චලනතො ච අකුප්පං අචලං ලොකුත්තරමෙව සරණගමනං පකාසෙතුං <b>“චත්තාරි අරියසච්චානි, සම්මප්පඤ්ඤාය පස්සතී”</b>ති වුත්තං। වාචාසිලිට්ඨත්ථඤ්චෙත්ථ සම්මාසද්දස්ස රස්සත්තං। <b>“දුක්ඛ”</b>න්තිආදි “චත්තාරි අරියසච්චානී”ති වුත්තස්ස සරූපදස්සනං। <b>දුක්ඛස්ස ච අතික්කම</b>න්ති දුක්ඛනිරොධං। <b>දුක්ඛූපසමගාමින</b>න්ති දුක්ඛනිරොධගාමිං। <b>“එත”</b>න්ති “චත්තාරි…පෙ॰… පස්සතී”ති (ධ॰ ප॰ 190) එවං වුත්තං ලොකුත්තරසරණගමනසඞ්ඛාතං අරියසච්චදස්සනං। <b>ඛො</b>-සද්දො අවධාරණත්ථො පදත්තයෙපි යොජෙතබ්බො।
bod:<b>නිච්චතො අනුපගමනාදිවසෙනා</b>ති “නිච්ච”න්ති අග්ගහණාදිවසෙන, ඉතිනා නිද්දිසිතබ්බෙහි තො-සද්දමිච්ඡන්ති සද්දවිදූ। <b>“වුත්තඤ්හෙත”</b>න්තිආදිනා <b>ඤාණවිභඞ්ගාදීසු</b> (ම॰ නි॰ 3.126; අ॰ නි॰ 1.268) ආගතං <pb V=2.159/> පාළිං සාධකභාවෙන ආහරති। <b>අට්ඨාන</b>න්ති ජනකහෙතුපටික්ඛෙපො। <b>අනවකාසො</b>ති පච්චයහෙතුපටික්ඛෙපො। උභයෙනාපි කාරණමෙව පටික්ඛිපති। <b>ය</b>න්ති යෙන කාරණෙන। <b>දිට්ඨිසම්පන්නො</b>ති මග්ගදිට්ඨියා සම්පන්නො සොතාපන්නො। <b>කඤ්චි සඞ්ඛාර</b>න්ති චතුභූමකෙසු සඞ්ඛතසඞ්ඛාරෙසු එකම්පි සඞ්ඛාරං। <b>නිච්චතො උපගච්ඡෙය්යා</b>ති “නිච්චො”ති ගණ්හෙය්ය। <b>සුඛතො උපගච්ඡෙය්යා</b>ති “එකන්තසුඛී අත්තා හොති අරොගො පරං මරණා”ති (දී॰ නි॰ 1.76) එවං අත්තදිට්ඨිවසෙන “සුඛො”ති ගණ්හෙය්ය, දිට්ඨිවිප්පයුත්තචිත්තෙන පන අරියසාවකො පරිළාහවූපසමත්ථං මත්තහත්ථිපරිත්තාසිතො චොක්ඛබ්රාහ්මණො විය උක්කාරභූමිං කඤ්චි සඞ්ඛාරං සුඛතො උපගච්ඡති। අත්තවාරෙ කසිණාදිපණ්ණත්තිසඞ්ගහණත්ථං “සඞ්ඛාර”න්ති අවත්වා <b>“ධම්ම”</b>න්ති වුත්තං। යථාහ <b>පරිවාරෙ –</b>
gax:“අනිච්චා සබ්බෙ සඞ්ඛාරා, දුක්ඛානත්තා ච සඞ්ඛතා।
gae:නිබ්බානඤ්චෙව පඤ්ඤත්ති, අනත්තා ඉති නිච්ඡයා”ති॥ (පරි॰ 257)।
bod:ඉමෙසු පන තීසුපි වාරෙසු අරියසාවකස්ස චතුභූමකවසෙනෙව පරිච්ඡෙදො වෙදිතබ්බො, තෙභූමකවසෙනෙව වා। යං යඤ්හි පුථුජ්ජනො “නිච්චං <pb M=2.185/> සුඛං අත්තා”ති ගාහං ගණ්හාති, තං තං අරියසාවකො “අනිච්චං දුක්ඛං අනත්තා”ති ගණ්හන්තො ගාහං විනිවෙඨෙති।
bod:<b>“මාතර”</b>න්තිආදීසු ජනිකා <b>මාතා,</b> ජනකො <b>පිතා,</b> මනුස්සභූතො ඛීණාසවො <b>අරහා</b>ති අධිප්පෙතො। කිං පන අරියසාවකො තෙහි අඤ්ඤම්පි පාණං ජීවිතා වොරොපෙය්යාති? එතම්පි අට්ඨානමෙව। චක්කවත්තිරජ්ජසකජීවිතහෙතුපි හි සො තං ජීවිතා න වොරොපෙය්ය, තථාපි පුථුජ්ජනභාවස්ස මහාසාවජ්ජතාදස්සනත්ථං අරියභාවස්ස ච බලවතාපකාසනත්ථං එවං වුත්තන්ති දට්ඨබ්බං। <b>පදුට්ඨචිත්තො</b>ති වධකචිත්තෙන පදූසනචිත්තො, පදූසිතචිත්තො වා। <b>ලොහිතං උප්පාදෙය්යා</b>ති ජීවමානකසරීරෙ ඛුද්දකමක්ඛිකාය පිවනමත්තම්පි ලොහිතං උප්පාදෙය්ය। <b>සඞ්ඝං භින්දෙය්යා</b>ති සමානසංවාසකං සමානසීමායං ඨිතං සඞ්ඝං පඤ්චහි කාරණෙහි භින්දෙය්ය, වුත්තඤ්හෙතං “පඤ්චහුපාලි ආකාරෙහි සඞ්ඝො භිජ්ජති කම්මෙන, උද්දෙසෙන, වොහරන්තො, අනුස්සාවනෙන, සලාකග්ගාහෙනා”ති (පරි॰ 458) <b>අඤ්ඤං සත්ථාර</b>න්ති ඉතො අඤ්ඤං තිත්ථකරං “අයං මෙ සත්ථා”ති එවං ගණ්හෙය්ය, නෙතං ඨානං විජ්ජතීති අත්ථො। <b>භවසම්පදා</b>ති සුගතිභවෙන සම්පදා, ඉදං විපාකඵලං। <b>භොගසම්පදා</b>ති මනුස්සභොගදෙවභොගෙහි සම්පදා, ඉදං පන ආනිසංසඵලං। <b>“වුත්තඤ්හෙත”</b>න්තිආදිනා <b>දෙවතාසංයුත්තාදිපාළිං</b> (සං॰ නි॰ 1.37) සාධකභාවෙන දස්සෙති।
bod:<b>ගතා</b> <pb V=2.160/> <b>සෙ</b>ති එත්ථ <b>සෙ</b>-ඉති නිපාතමත්තං। <b>න තෙ ගමිස්සන්ති අපායභූමි</b>න්ති තෙ බුද්ධං සරණං ගතා තන්නිමිත්තං අපායං න ගමිස්සන්ති। <b>මානුස</b>න්ති ච ගාථාබන්ධවසෙන විසඤ්ඤොගනිද්දෙසො, මනුස්සෙසු ජාතන්ති අත්ථො। <b>දෙවකාය</b>න්ති දෙවසඞ්ඝං, දෙවපුරං වා “දෙවානං කායො සමූහො එත්ථා”ති කත්වා।
bod:<b>“අපරම්පී”</b>තිආදිනා සළායතනවග්ගෙ <b>මොග්ගල්ලානසංයුත්තෙ</b> (සං॰ නි॰ 4.341) ආගතං අඤ්ඤම්පි ඵලමාහ, අපරම්පි ඵලං <b>මහාමොග්ගල්ලානත්ථෙරෙන</b> වුත්තන්ති අත්ථො। <b>අඤ්ඤෙ දෙවෙ</b>ති අසරණඞ්ගතෙ දෙවෙ। <b>දසහි ඨානෙහී</b>ති දසහි කාරණෙහි। <b>“දිබ්බෙනා”</b>තිආදි තස්සරූපදස්සනං। <b>අධිගණ්හන්තී</b>ති අභිභවන්ති අතික්කමිත්වා තිට්ඨන්ති। <b>“එස නයො”</b>ති ඉමිනා “සාධු ඛො දෙවානමින්ද ධම්මසරණගමනං හොතී”ති (සං॰ නි॰ 4.341) සුත්තපදං අතිදිසති। <b>වෙලාමසුත්තං</b> <pb M=2.186/> නාම <b>අඞ්ගුත්තරනිකායෙ</b> නවනිපාතෙ ජාතිගොත්තරූපභොගසද්ධාපඤ්ඤාදීහි මරියාදවෙලාතික්කන්තෙහි උළාරෙහි ගුණෙහි සමන්නාගතත්තා <b>වෙලාම</b>නාමකස්ස බොධිසත්තභූතස්ස චතුරාසීතිසහස්සරාජූනං ආචරියබ්රාහ්මණස්ස දානකථාපටිසඤ්ඤුත්තං සුත්තං (අ॰ නි॰ 9.20) තත්ථ හි කරීසස්ස චතුත්ථභාගප්පමාණානං චතුරාසීතිසහස්සසඞ්ඛ්යානං සුවණ්ණපාතිරූපියපාතිකංසපාතීනං යථාක්කමං රූපියසුවණ්ණ හිරඤ්ඤපූරානං, සබ්බාලඞ්කාරපටිමණ්ඩිතානං, චතුරාසීතියා හත්ථිසහස්සානං චතුරාසීතියා අස්සසහස්සානං, චතුරාසීතියා රථසහස්සානං, චතුරාසීතියා ධෙනුසහස්සානං, චතුරාසීතියා කඤ්ඤාසහස්සානං, චතුරාසීතියා පල්ලඞ්කසහස්සානං, චතුරාසීතියා වත්ථකොටිසහස්සානං, අපරිමාණස්ස ච ඛජ්ජභොජ්ජාදිභෙදස්ස ආහාරස්ස පරිච්චජනවසෙන සත්තමාසාධිකානි සත්තසංවච්ඡරානි නිරන්තරං පවත්තවෙලාමමහාදානතො එකස්ස සොතාපන්නස්ස දින්නදානං මහප්ඵලතරං, තතො සතංසොතාපන්නානං දින්නදානතො එකස්ස සකදාගාමිනො, තතො එකස්ස අනාගාමිනො, තතො එකස්ස අරහතො, තතො එකස්ස පච්චෙකබුද්ධස්ස, තතො සම්මාසම්බුද්ධස්ස, තතො බුද්ධප්පමුඛස්ස සඞ්ඝස්ස දින්නදානං මහප්ඵලතරං, තතො චාතුද්දිසං සඞ්ඝං උද්දිස්ස විහාරකරණං, තතො සරණගමනං මහප්ඵලතරන්ති අයමත්ථො පකාසිතො। වුත්තඤ්හෙතං –
ind:“යං ගහපති වෙලාමො බ්රාහ්මණො දානං අදාසි මහාදානං, යො චෙකං දිට්ඨිසම්පන්නං භොජෙය්ය, ඉදං තතො මහප්ඵලතරං, යො ච සතං දිට්ඨිසම්පන්නානං භොජෙය්ය, යො චෙකං සකදාගාමිං භොජෙය්ය, ඉදං තතො මහප්ඵලතර”න්තිආදි (අ॰ නි॰ 9.20)।
uni:ඉමිනා ච උක්කට්ඨපරිච්ඡෙදතො ලොකුත්තරස්සෙව සරණගමනස්ස ඵලං දස්සිතන්ති වෙදිතබ්බං। තථා හි <pb V=2.161/> <b>වෙලාමසුත්තට්ඨකථායං</b> වුත්තං “සරණං ගච්ඡෙය්යාති එත්ථ මග්ගෙනාගතං අනිවත්තනසරණං අධිප්පෙතං, අපරෙ පනාහු ‘අත්තානං නිය්යාතෙත්වා දින්නත්තා සරණගමනං තතො මහප්ඵලතර’න්ති වුත්ත”න්ති (අ॰ නි॰ අට්ඨ॰ 3.9.20) <b>කූටදන්තසුත්තට්ඨකථායං</b> පන වක්ඛති “යස්මා ච සරණගමනං නාම තිණ්ණං රතනානං ජීවිතපරිච්චාගමයං පුඤ්ඤකම්මං සග්ගසම්පත්තිං දෙති, තස්මා මහප්ඵලතරඤ්ච මහානිසංසතරඤ්චාති වෙදිතබ්බ”න්ති (දී॰ නි॰ අට්ඨ॰ 1.350, 351) ඉමිනා පන <pb M=2.187/> නයෙන ලොකියස්සාපි සරණගමනස්ස ඵලං ඉධ දස්සිතමෙවාති ගහෙතබ්බං। <b>ආචරියධම්මපාලත්ථෙරෙන</b>පි (දී॰ නි॰ ටී॰ 1.250) හි අයමෙවත්ථො ඉච්ඡිතොති විඤ්ඤායති ඉධ චෙව අඤ්ඤාසු ච <b>මජ්ඣිමාගමටීකා</b>දීසු අවිසෙසතොයෙව වුත්තත්තා, <b>ආචරියසාරිපුත්තත්ථෙරෙනා</b>පි අයමත්ථො අභිමතො සියා <b>සාරත්ථදීපනියං,</b> (සාරත්ථ॰ ටී॰ වෙරඤ්ජකඅණ්ඩවණ්ණනා.15) <b>අඞ්ගුත්තරටීකාය</b>ඤ්ච තදුභයසාධාරණවචනතො। අපරෙ පන වදන්ති <b>“කූටදන්තසුත්තට්ඨකථායම්පි</b> (දී॰ නි॰ ටී॰ 1.249) ලොකුත්තරස්සෙව සරණගමනස්ස ඵලං වුත්ත”න්ති, තදයුත්තමෙව තථා අවුත්තත්තා। “යස්මා…පෙ॰… දෙතී”ති හි තදුභයසාධාරණකාරණවසෙන තදුභයස්සාපි ඵලං තත්ථ වුත්තන්ති। <b>වෙලාමසුත්තාදීන</b>න්ති එත්ථ <b>ආදි</b>සද්දෙන (අ॰ නි॰ 4.34; ඉතිවු॰ 90) <b>අග්ගප්පසාදසුත්තඡත්තමාණවකවිමානා</b>දීනං (වි॰ ව॰ 886 ආදයො) සඞ්ගහො දට්ඨබ්බො।
bod:<b>අඤ්ඤාණං</b> නාම වත්ථුත්තයස්ස ගුණානමජානනං තත්ථ සම්මොහො। <b>සංසයො</b> නාම “බුද්ධො නු ඛො, න නු ඛො”තිආදිනා (දී॰ නි॰ අට්ඨ॰ 2.216) විචිකිච්ඡා। <b>මිච්ඡාඤාණං</b> නාම වත්ථුත්තයස්ස ගුණානං අගුණභාවපරිකප්පනෙන විපරීතග්ගාහො। <b>ආදි</b>සද්දෙන අනාදරාගාරවාදීනං සඞ්ගහො। <b>සංකිලිස්සතී</b>ති සංකිලිට්ඨං මලීනං භවති। <b>න මහාජුතික</b>න්තිආදිපි සංකිලෙසපරියායො එව। තත්ථ <b>න මහාජුතික</b>න්ති න මහුජ්ජලං, අපරිසුද්ධං අපරියොදාතන්ති අත්ථො। <b>න මහාවිප්ඵාර</b>න්ති න මහානුභාවං, අපණීතං අනුළාරන්ති අත්ථො। <b>සාවජ්ජො</b>ති තණ්හාදිට්ඨාදිවසෙන සදොසො। තදෙව ඵලවසෙන විභාවෙතුං <b>“අනිට්ඨඵලො”</b>ති වුත්තං, සාවජ්ජත්තා අකන්තිඵලො හොතීති අත්ථො। ලොකියසරණගමනං සික්ඛාසමාදානං විය අගහිතකාලපරිච්ඡෙදං ජීවිතපරියන්තමෙව හොති, තස්මා තස්ස ඛන්ධභෙදෙන භෙදො, සො ච තණ්හාදිට්ඨාදිවිරහිතත්තා අදොසොති ආහ <b>“අනවජ්ජො කාලකිරියාය හොතී”</b>ති। <b>සො</b>ති අනවජ්ජො සරණගමනභෙදො। සතිපි අනවජ්ජත්තෙ ඉට්ඨඵලොපි න හොති, පගෙව අනිට්ඨඵලො අවිපාකත්තා। න හි තං අකුසලං හොති, අථ ඛො භෙදනමත්තන්ති අධිප්පායො। <b>භවන්තරෙපී</b>ති අඤ්ඤස්මිම්පි භවෙ।
bod:<b>ධර</b>සද්දස්ස ද්විකම්මිකත්තා “උපාසක”න්ති ඉදම්පි කම්මමෙව, තඤ්ච ඛො ආකාරට්ඨානෙති අත්ථමත්තං දස්සෙතුං <b>“උපාසකො අයන්ති එවං</b> <b>ධාරෙතූ”</b>ති <pb M=2.188/> වුත්තං। <b>ධාරෙතූ</b>ති ච උපධාරෙතූති අත්ථො। උපධාරණඤ්චෙත්ථ <pb V=2.162/> ජානනමෙවාති දස්සෙති <b>“ජානාතූ”</b>ති ඉමිනා। <b>උපාසකවිධිකොසල්ලත්ථ</b>න්ති උපාසකභාවවිධානකොසල්ලත්ථං। <b>කො උපාසකො</b>ති සරූපපුච්ඡා, කිං ලක්ඛණො උපාසකො නාමාති වුත්තං හොති। <b>කස්මා</b>ති හෙතුපුච්ඡා, කෙන පවත්තිනිමිත්තෙන උපාසකසද්දො තස්මිං පුග්ගලෙ නිරුළ්හොති අධිප්පායො। තෙනාහ <b>“කස්මා උපාසකොති වුච්චතී”</b>ති। සද්දස්ස හි අභිධෙය්යෙ පවත්තිනිමිත්තමෙව තදත්ථස්ස තබ්භාවකාරණං। <b>කිමස්ස සීල</b>න්ති වතසමාදානපුච්ඡා, කීදිසං අස්ස උපාසකස්ස සීලං, කිත්තකෙන වතසමාදානෙනායං සීලසම්පන්නො නාම හොතීති අත්ථො। <b>කො ආජීවො</b>ති කම්මසමාදානපුච්ඡා, කො අස්ස සම්මාආජීවො, කෙන කම්මසමාදානෙන අස්ස ආජීවො සම්භවතීති පුච්ඡති, සො පන මිච්ඡාජීවස්ස පරිවජ්ජනෙන හොතීති මිච්ඡාජීවොපි විභජීයති। <b>කා විපත්තී</b>ති තදුභයෙසං විප්පටිපත්තිපුච්ඡා, කා අස්ස උපාසකස්ස සීලස්ස, ආජීවස්ස ච විපත්තීති අත්ථො। සාමඤ්ඤනිද්දිට්ඨෙ හි සති අනන්තරස්සෙව විධි වා පටිසෙධො වාති අනන්තරස්ස ගහණං। <b>කා සම්පත්තී</b>ති තදුභයෙසමෙව සම්මාපටිපත්තිපුච්ඡා, කා අස්ස උපාසකස්ස සීලස්ස, ආජීවස්ස ච සම්පත්තීති වුත්තනයෙන අත්ථො। සරූපවචනත්ථාදිසඞ්ඛාතෙන පකාරෙන කිරතීති <b>පකිණ්ණං,</b> තදෙව <b>පකිණ්ණකං,</b> අනෙකාකාරෙන පවත්තං අත්ථවිනිච්ඡයන්ති අත්ථො।
bod:<b>යො කොචී</b>ති ඛත්තියබ්රාහ්මණාදීසු යො කොචි, ඉමිනා පදෙන අකාරණමෙත්ථ ජාතිආදිවිසෙසොති දස්සෙති, <b>“සරණගතො”</b>ති ඉමිනා පන සරණගමනමෙවෙත්ථ පමාණන්ති। <b>“ගහට්ඨො”</b>ති ච ඉමිනා ආගාරිකෙස්වෙව උපාසකසද්දො නිරුළ්හො, න පබ්බජ්ජූපගතෙසූති। තමත්ථං මහාවග්ගසංයුත්තෙ <b>මහානාමසුත්තෙන</b> (සං॰ නි॰ 5.1033) සාධෙන්තො <b>“වුත්තඤ්හෙත”</b>න්තිආදිමාහ। තත්ථ <b>යතො</b>ති බුද්ධාදිසරණගමනතො। <b>මහානාමා</b>ති අත්තනො චූළපිතුනො සුක්කොදනස්ස පුත්තං මහානාමං නාම සක්යරාජානං භගවා ආලපති। <b>එත්තාවතා</b>ති එත්තකෙන බුද්ධාදිසරණගමනෙන උපාසකො නාම හොති, න ජාතිආදීහි කාරණෙහීති අධිප්පායො। කාමඤ්ච තපුස්සභල්ලිකානං විය ද්වෙවාචිකඋපාසකභාවොපි අත්ථි, සො පන තදා වත්ථුත්තයාභාවතො කදාචියෙව හොතීති සබ්බදා පවත්තං තෙවාචිකඋපාසකභාවං <pb M=2.189/> දස්සෙතුං “සරණගතො”ති වුත්තං। තෙපි හි පච්ඡා තිසරණගතා එව, න චෙත්ථ සම්භවති අඤ්ඤං පටික්ඛිපිත්වා එකං වා ද්වෙ වා සරණගතො උපාසකො නාමාති ඉමමත්ථම්පි ඤාපෙතුං එවං වුත්තන්ති දට්ඨබ්බං।
bod:<b>උපාසනතො</b>ති තෙනෙව සරණගමනෙන, තත්ථ ච සක්කච්චකාරිතාය ගාරවබහුමානාදියොගෙන පයිරුපාසනතො, ඉමිනා කත්වත්ථං දස්සෙති। තෙනාහ <b>“සො හී”</b>තිආදි।
bod:<b>වෙරමණියො</b>ති <pb V=2.163/> එත්ථ වෙරං වුච්චති පාණාතිපාතාදිදුස්සීල්යං, තස්ස මණනතො හනනතො විනාසනතො වෙරමණියො නාම, පඤ්ච විරතියො විරතිපධානත්තා තස්ස සීලස්ස। තථා හි උදාහටෙ <b>මහානාමසුත්තෙ</b> වුත්තං <b>“පාණාතිපාතා පටිවිරතො හොතී”</b>තිආදි (සං॰ නි॰ 5.1033) <b>“යථාහා”</b>තිආදිනා සාධකං, සරූපඤ්ච දස්සෙති යථා තං උය්යානපාලස්ස එකෙනෙව උදකපතිට්ඨානපයොගෙන අම්බසෙචනං, ගරුසිනානඤ්ච। යථාහ <b>අම්බවිමානෙ</b> (වි॰ ව॰ 1151 ආදයො) –
gax:“අම්බො ච සිත්තො සමණො ච න්හාපිතො,
gax:මයා ච පුඤ්ඤං පසුතං අනප්පකං।
gax:ඉති සො පීතියා කායං, සබ්බං ඵරති අත්තනො”ති॥
gax:[“අම්බො ච සිඤ්චතො ආසි, සමණො ච නහාපිතො।
gae:බහුඤ්ච පුඤ්ඤං පසුතං, අහො සඵලං ජීවිත”න්ති॥ (ඉධ ටීකායං මූලපාඨො)]
uni:එවමීදිසෙසු। <b>එත්තාවතා</b>ති එත්තකෙන පඤ්චවෙරවිරතිමත්තෙන।
bod:<b>මිච්ඡාවණිජ්ජා</b>ති අයුත්තවණිජ්ජා, න සම්මාවණිජ්ජා, අසාරුප්පවණිජ්ජකම්මානීති අත්ථො। <b>පහායා</b>ති අකරණෙනෙව පජහිත්වා। <b>ධම්මෙනා</b>ති ධම්මතො අනපෙතෙන, තෙන මිච්ඡාවණිජ්ජකම්මෙන ආජීවනතො අඤ්ඤම්පි අධම්මිකං ආජීවනං පටික්ඛිපති। <b>සමෙනා</b>ති අවිසමෙන, තෙන කායවිසමාදිදුච්චරිතං වජ්ජෙත්වා කායසමාදිනා සුචරිතෙන ආජීවනං දස්සෙති। <b>“වුත්තඤ්හෙත”</b>න්තිආදිනා <b>පඤ්චඞ්ගුත්තරපාළි</b>මාහරිත්වා සාධකං, සරූපඤ්ච දස්සෙති। වාණිජානං අයන්ති <b>වණිජ්ජා,</b> යස්ස කස්සචි වික්කයො, ඉත්ථිලිඞ්ගපදමෙතං। <b>සත්ථවණිජ්ජා</b>ති ආවුධභණ්ඩං කත්වා වා කාරෙත්වා වා <pb M=2.190/> යථාකතං පටිලභිත්වා වා තස්ස වික්කයො। <b>සත්තවණිජ්ජා</b>ති මනුස්සවික්කයො। <b>මංසවණිජ්ජා</b>ති සූනකාරාදයො විය මිගසූකරාදිකෙ පොසෙත්වා මංසං සම්පාදෙත්වා වික්කයො। <b>මජ්ජවණිජ්ජා</b>ති යං කිඤ්චි මජ්ජං යොජෙත්වා තස්ස වික්කයො। <b>විසවණිජ්ජා</b>ති විසං යොජෙත්වා, සඞ්ගහෙත්වා වා තස්ස වික්කයො। තත්ථ සත්ථවණිජ්ජා පරොපරොධනිමිත්තතාය <b>අකරණීයා</b>ති වුත්තා, සත්තවණිජ්ජා අභුජිස්සභාවකරණතො, මංසවණිජ්ජා වධහෙතුතො, මජ්ජවණිජ්ජා පමාදට්ඨානතො, විසවණිජ්ජා පරූපඝාතකාරණතො।
bod:<b>තස්සෙවා</b>ති යථාවුත්තස්ස පඤ්චවෙරමණිලක්ඛණස්ස සීලස්ස චෙව පඤ්චමිච්ඡාවණිජ්ජාදිප්පහානලක්ඛණස්ස ආජීවස්ස ච පටිනිද්දෙසො। <b>විපත්තී</b>ති භෙදො, පකොපො ච <pb V=2.164/>। එවං සීලආජීවවිපත්තිවසෙන උපාසකස්ස විපත්තිං දස්සෙත්වා අස්සද්ධියාදිවසෙනපි දස්සෙන්තො <b>“අපිචා”</b>තිආදිමාහ। <b>යායා</b>ති අස්සද්ධියාදිවිප්පටිපත්තියා। <b>චණ්ඩාලො</b>ති නීචධම්මජාතිකට්ඨෙන උපාසකචණ්ඩාලො। <b>මල</b>න්ති මලීනට්ඨෙන උපාසකමලං। <b>පතිකිට්ඨො</b>ති ලාමකට්ඨෙන උපාසකනිහීනො। <b>සාපිස්සා</b>ති සාපි අස්සද්ධියාදිවිප්පටිපත්ති අස්ස උපාසකස්ස විපත්තීති වෙදිතබ්බා। කා පනායන්ති වුත්තං <b>“තෙ චා”</b>තිආදි। උපාසකචණ්ඩාලසුත්තං, (අ॰ නි॰ 5.175) උපාසකරතනසුත්තඤ්ච පඤ්චඞ්ගුත්තරෙ। තත්ථ බුද්ධාදීසු, කම්මකම්මඵලෙසු ච සද්ධාවිපරියායො මිච්ඡාවිමොක්ඛො අස්සද්ධියං, තෙන සමන්නාගතො <b>අස්සද්ධො</b>। යථාවුත්තසීලවිපත්තිආජීවවිපත්තිවසෙන <b>දුස්සීලො</b>। “ඉමිනා දිට්ඨාදිනා ඉදං නාම මඞ්ගලං හොතී”ති එවං බාලජනපරිකප්පිතෙන කොතූහලසඞ්ඛාතෙන දිට්ඨසුතමුතමඞ්ගලෙන සමන්නාගතො <b>කොතූහලමඞ්ගලිකො। මඞ්ගලං පච්චෙතී</b>ති දිට්ඨමඞ්ගලාදිභෙදං මඞ්ගලමෙව පත්තියායති <b>නො කම්ම</b>න්ති කම්මස්සකතං නො පත්තියායති। <b>ඉතො ච බහිද්ධා</b>ති ඉතො සබ්බඤ්ඤුබුද්ධසාසනතො බහිද්ධා බාහිරකසමයෙ। <b>ච</b>-සද්දො අට්ඨානපයුත්තො, සබ්බත්ථ “අස්සද්ධො”තිආදීසු යොජෙතබ්බො। <b>දක්ඛිණෙය්යං පරියෙසතී</b>ති දුප්පටිපන්නං දක්ඛිණාරහසඤ්ඤී ගවෙසති। <b>තත්ථා</b>ති බහිද්ධා බාහිරකසමයෙ। <b>පුබ්බකාරං කරොතී</b>ති පඨමතරං දානමානනාදිකං කුසලකිරියං කරොති, බාහිරකසමයෙ පඨමතරං කුසලකිරියං කත්වා පච්ඡා සාසනෙ කරොතීති වුත්තං හොතීති <pb M=2.191/>। <b>තත්ථා</b>ති වා තෙසං බාහිරකානං තිත්ථියානන්තිපි වදන්ති। එත්ථ ච දක්ඛිණෙය්යපරියෙසනපුබ්බකාරෙ එකං කත්වා පඤ්ච ධම්මා වෙදිතබ්බා।
bod:<b>අස්සා</b>ති උපාසකස්ස। <b>සීලසම්පදා</b>ති යථාවුත්තෙන පඤ්චවෙරමණිලක්ඛණෙන සීලෙන සම්පදා। <b>ආජීවසම්පදා</b>ති පඤ්චමිච්ඡාවණිජ්ජාදිප්පහානලක්ඛණෙන ආජීවෙන සම්පදා। එවං සීලසම්පදාආජීවසම්පදාවසෙන උපාසකස්ස සම්පත්තිං දස්සෙත්වා සද්ධාදිවසෙනපි දස්සෙන්තො <b>“යෙ චස්සා”</b>තිආදිමාහ। යෙ ච පඤ්ච ධම්මා, තෙපි අස්ස සම්පත්තීති යොජනා। <b>ධම්මෙහී</b>ති ගුණෙහි। චතුන්නං පරිසානං රතිජනනට්ඨෙන උපාසකොව රතනං <b>උපාසකරතනං।</b> ගුණසොභාකිත්තිසද්දසුගන්ධතාදීහි උපාසකොව පදුමං <b>උපාසකපදුමං।</b> තථා <b>උපාසකපුණ්ඩරීකං।</b> සෙසං විපත්තියං වුත්තවිපරියායෙන වෙදිතබ්බං।
bod:<b>නිගණ්ඨීන</b>න්ති නිගණ්ඨසමණීනං। <b>ආදිම්හී</b>ති පඨමත්ථෙ। <b>උච්ඡග්ග</b>න්ති උච්ඡුඅග්ගං උච්ඡුකොටි। තථා <b>වෙළග්ග</b>න්ති එත්ථාපි। <b>කොටිය</b>න්ති පරියන්තකොටියං, පරියන්තත්ථෙති අත්ථො। <b>අම්බිලග්ග</b>න්ති අම්බිලකොට්ඨාසං। තථා <b>තිත්තකග්ග</b>න්ති එත්ථාපි। <b>විහාරග්ගෙනා</b>ති ඔවරකකොට්ඨාසෙන “ඉමස්මිං ගබ්භෙ වසන්තානං ඉදං නාම ඵලං පාපුණාතී”තිආදිනා තංතංවසනට්ඨානකොට්ඨාසෙනාති අත්ථො <pb V=2.165/>। <b>පරිවෙණග්ගෙනා</b>ති එත්ථාපි එසෙව නයො। <b>අග්ගෙ</b>ති එත්ථ උපයොගවචනස්ස එකාරාදෙසො, වචනවිපල්ලාසො වා, කත්වා-සද්දො ච සෙසොති වුත්තං <b>“ආදිං කත්වා”</b>ති। භාවත්ථෙ තා-සද්දොති දස්සෙති <b>“අජ්ජභාව”</b>න්ති ඉමිනා, අජ්ජභාවො ච නාම තස්මිං ධම්මස්සවනසමයෙ ධරමානකතාපාපුණකභාවො। තදා හි තං නිස්සයවසෙන ධරමානතං නිමිත්තං කත්වා තංදිවසනිස්සිතඅරුණුග්ගමනතො පට්ඨාය යාව පුන අරුණුග්ගමනා එත්ථන්තරෙ අජ්ජසද්දො පවත්තති, තස්මා තස්මිං සමයෙ ධරමානකතාසඞ්ඛාතං අජ්ජභාවං ආදිං කත්වාති අත්ථො දට්ඨබ්බො। <b>අජ්ජත</b>න්ති වා අජ්ජඉච්චෙව අත්ථො තා-සද්දස්ස සකත්ථවුත්තිතො යථා “දෙවතා”ති, අයං ආචරියානං මති। එවං පඨමක්ඛරෙන දිස්සමානපාඨානුරූපං අත්ථං දස්සෙත්වා ඉදානි තතියක්ඛරෙන දිස්සමානපාඨානුරූපං අත්ථං දස්සෙතුං <b>“අජ්ජදග්ගෙති වා පාඨො”</b>තිආදි වුත්තං। ආගමමත්තත්තා <b>දකාරො පදසන්ධිකරො। අජ්ජා</b>ති හි නෙපාතිකමිදං පදං। තෙනාහ <b>“අජ්ජ අග්ගන්ති අත්ථො”</b>ති।
bod:<b>“පාණො”</b>ති ඉදං පරමත්ථතො ජීවිතින්ද්රියෙ එව, <b>“පාණුපෙත”</b>න්ති ච කරණත්ථෙනෙව සමාසොති ඤාපෙතුං <b>“යාව මෙ ජීවිතං පවත්තති, තාව</b> <pb M=2.192/> <b>උපෙත”</b>න්ති ආහ। උපෙති උපගච්ඡතීති හි <b>උපෙතො,</b> පාණෙහි කරණභූතෙහි උපෙතො <b>පාණුපෙතො</b>ති අත්ථො ආචරියෙහි අභිමතො। ඉමිනා ච “පාණුපෙතන්ති ඉදං පදං තස්ස සරණගමනස්ස ආපාණකොටිකතාදස්සන”න්ති ඉමමත්ථං විභාවෙති। “පාණුපෙත”න්ති හි ඉමිනා යාව මෙ පාණා ධරන්ති, තාව සරණං උපෙතො, උපෙන්තො ච න වාචාමත්තෙන, න ච එකවාරං චිත්තුප්පාදමත්තෙන, අථ ඛො පාණානං පරිච්චජනවසෙන යාවජීවං උපෙතොති ආපාණකොටිකතා දස්සිතා। <b>“තීහි…පෙ॰… ගත”</b>න්ති ඉදං “සරණං ගත”න්ති එතස්ස අත්ථවචනං। <b>“අනඤ්ඤසත්ථුක”</b>න්ති ඉදං පන අන්තොගධාවධාරණෙන, අඤ්ඤත්ථාපොහනෙන ච නිවත්තෙතබ්බත්ථදස්සනං। එකච්චො කප්පියකාරකසද්දස්ස අත්ථො උපාසකසද්දස්ස වචනීයොපි භවතීති වුත්තං <b>“උපාසකං කප්පියකාරක”</b>න්ති, අත්තසන්නිය්යාතනසරණගමනං වා සන්ධාය එවං වුත්තන්ති දට්ඨබ්බං। එවං “පාණුපෙත”න්ති ඉමිනා නීතත්ථතො දස්සිතං තස්ස සරණගමනස්ස ආපාණකොටිකතං දස්සෙත්වා එවං වදන්තො පනෙස රාජා “ජීවිතෙන සහ වත්ථුත්තයං පටිපූජෙන්තො සරණගමනං රක්ඛාමී”ති අධිප්පායං විභාවෙතීති නෙය්යත්ථතො විභාවිතං තස්ස රඤ්ඤො අධිප්පායං විභාවෙන්තො <b>“අහඤ්හී”</b>තිආදිමාහ। තත්ථ <b>හි</b>-සද්දො සමත්ථනෙ, කාරණත්ථෙ වා, තෙන ඉමාය යුත්තියා, ඉමිනා වා කාරණෙන උපාසකං මං භගවා ධාරෙතූති අයමත්ථො පකාසිතො।
bod:අච්චයනං සාධුමරියාදං අතික්කම්ම මද්දිත්වා පවත්තනං <b>අච්චයො,</b> කායිකාදිඅජ්ඣාචාරසඞ්ඛාතො දොසොති ආහ <b>“අපරාධො”</b>ති, අච්චෙති අභිභවිත්වා පවත්තති එතෙනාති <pb V=2.166/> වා <b>අච්චයො,</b> කායිකාදිවීතික්කමස්ස පවත්තනකො අකුසලධම්මසඞ්ඛාතො දොසො එව, සො ච අපරජ්ඣති එතෙනාති <b>අපරාධො</b>ති වුච්චති। සො හි අපරජ්ඣන්තං පුරිසං අභිභවිත්වා පවත්තති। තෙනාහ <b>“අතික්කම්ම අභිභවිත්වා පවත්තො”</b>ති। <b>ධම්ම</b>න්ති දසරාජධම්මං। විත්ථාරො පනෙතස්ස <b>මහාහංසජාතකාදීහි</b> විභාවෙතබ්බො। <b>චරතී</b>ති ආචරති කරොති। <b>ධම්මෙනෙවා</b>ති ධම්මතො අනපෙතෙනෙව, අනපෙතකුසලධම්මෙනෙවාති අත්ථො। තෙනාහ <b>“න පිතුඝාතනාදිනා අධම්මෙනා”</b>ති। <b>“පටිග්ගණ්හාතූ”</b>ති එතස්ස අධිවාසනං සම්පටිච්ඡතූති සද්දතො අත්ථො, අධිප්පායතො පන <pb M=2.193/> අත්ථං දස්සෙතුං <b>“ඛමතූ”</b>ති වුත්තං। පුන අකරණමෙත්ථ සංවරොති දස්සෙති <b>“පුන එවරූපස්සා”</b>තිආදිනා। <b>“අපරාධස්සා”</b>තිආදි අඤ්ඤමඤ්ඤං වෙවචනං।
bod:251:<b>“යථාධම්මො ඨිතො, තථෙවා”</b>ති ඉමිනාපි යථා-සද්දස්ස අනුරූපත්ථමාහ, සාධුසමාචිණ්ණකුසලධම්මානුරූපන්ති අත්ථො। පටිසද්දස්ස අනත්ථකතං දස්සෙති <b>“කරොසී”</b>ති ඉමිනා। පටිකම්මං කරොසීතිපි වදන්ති। යථාධම්මං පටිකරණං නාම කතාපරාධස්ස ඛමාපනමෙවාති ආහ <b>“ඛමාපෙසීති වුත්තං හොතී”</b>ති। “පටිග්ගණ්හාමා”ති එතස්ස අධිවාසනං සම්පටිච්ඡාමාති අත්ථං දස්සෙති <b>“ඛමාමා”</b>ති ඉමිනා। <b>වුද්ධි හෙසා</b>ති එත්ථ <b>හ</b>-කාරො පදසිලිට්ඨතාය ආගමො, <b>හි</b>-සද්දො වා නිපාතමත්තං। <b>එසා</b>ති යථාධම්මං පටිකිරියා, ආයතිං සංවරාපජ්ජනා ච। තෙනාහ “යො අච්චයං…පෙ॰… ආපජ්ජතී”ති। සදෙවකෙන ලොකෙන “සරණ”න්ති අරණීයතො උපගන්තබ්බතො තථාගතො <b>අරියො</b> නාමාති වුත්තං <b>“බුද්ධස්ස භගවතො”</b>ති। විනෙති සත්තෙ එතෙනාති <b>විනයො,</b> සාසනං। වද්ධති සග්ගමොක්ඛසම්පත්ති එතායාති <b>වුද්ධි।</b> කතමා පන සා, යා “එසා”ති නිද්දිට්ඨා වුද්ධීති චොදනමපනෙතුං “යො අච්චය”න්තිආදි වුත්තන්ති සම්බන්ධං දස්සෙති <b>“කතමා”</b>තිආදිනා, යා අයං සංවරාපජ්ජනා, සා “එසා”ති නිද්දිට්ඨා වුද්ධි නාමාති අත්ථො। “යථාධම්මං පටිකරොතී”ති ඉදං ආයතිං සංවරාපජ්ජනාය පුබ්බකිරියාදස්සනන්ති විඤ්ඤාපනත්ථං <b>“යථාධම්මං පටිකරිත්වා ආයතිං සංවරාපජ්ජනා”</b>ති වුත්තං। එසා හි ආචරියානං පකති, යදිදං යෙන කෙනචි පකාරෙන අධිප්පායන්තරවිඤ්ඤාපනං, එතපදෙන පන තස්සාපි පටිනිද්දෙසො සම්භවති “යථාධම්මං පටිකරොතී” තිපි පටිනිද්දිසිතබ්බස්ස දස්සනතො। කෙචි පන “යථාධම්මං පටිකරොතී’ති ඉදං පුබ්බකිරියාමත්තස්සෙව දස්සනං, න පටිනිද්දිසිතබ්බස්ස। ‘ආයතිඤ්ච සංවරං ආපජ්ජතී’ති ඉදං පන පටිනිද්දිසිතබ්බස්සෙවාති විඤ්ඤාපනත්ථං එවං වුත්ත”න්ති වදන්ති, තදයුත්තමෙව ඛමාපනස්සාපි වුද්ධිහෙතුභාවෙන අරියූපවාදෙ වුත්තත්තා। ඉතරථා හි ඛමාපනාභාවෙපි ආයතිං සංවරාපජ්ජනාය එව අරියූපවාදාපගමනං වුත්තං සියා, න ච පන වුත්තං, තස්මා වුත්තනයෙනෙව අත්ථො වෙදිතබ්බොති।
bod:කස්මා පන <pb V=2.167/> “යාය”න්තිආදිනා ධම්මනිද්දෙසො දස්සිතො, නනු පාළියං “යො අච්චය”න්තිආදිනා පුග්ගලනිද්දෙසො කතොති චොදනං සොධෙතුං <b>“දෙසනං පනා”</b>තිආදි ආරද්ධං। <b>පුග්ගලාධිට්ඨානං කරොන්තො</b>ති පුග්ගලාධිට්ඨානධම්මදෙසනං <pb M=2.194/> කරොන්තො। පුග්ගලාධිට්ඨානාපි හි පුග්ගලාධිට්ඨානධම්මදෙසනා, පුග්ගලාධිට්ඨානපුග්ගලදෙසනාති දුවිධා හොති। අයමෙත්ථාධිප්පායො – කිඤ්චාපි “වුද්ධි හෙසා”තිආදිනා ධම්මාධිට්ඨානදෙසනා ආරද්ධා, තථාපි පුන පුග්ගලාධිට්ඨානං කරොන්තෙන “යො අච්චය”න්තිආදිනා පුග්ගලාධිට්ඨානදෙසනා ආරද්ධා දෙසනාවිලාසවසෙන, වෙනෙය්යජ්ඣාසයවසෙන චාති। තදුභයවසෙනෙව හි ධම්මාධිට්ඨානාදිභෙදෙන චතුබ්බිධා දෙසනා।
bod:252:<b>වචසායත්තෙ</b>ති වචසා ආයත්තෙ। වාචාපටිබන්ධත්තෙති වදන්ති, තං “සො හී”තිආදිනා විරුද්ධං විය දිස්සති। <b>වචසායත්ථෙ</b>ති පන වාචාපරියොසානත්ථෙති අත්ථො යුත්තො ඔසානකරණත්ථස්ස සාසද්දස්ස වසෙන සායසද්දනිප්ඵත්තිතො යථා “දායො”ති। එවඤ්හි සමත්ථනවචනම්පි උපපන්නං හොති। ගමනාය කතං වාචාපරියොසානං කත්වා වුත්තත්තා තස්මිංයෙව අත්ථෙ වත්තතීති। <b>හන්ද</b>සද්දඤ්හි චොදනත්ථෙ, වචසග්ගත්ථෙ ච ඉච්ඡන්ති। “හන්ද දානි භික්ඛවෙ ආමන්තයාමී”තිආදීසු (දී॰ නි॰ 2.218; සං॰ නි॰ 1.186) හි චොදනත්ථෙ, “හන්ද දානි අපායාමී”තිආදීසු (ජා॰ 2.22.843) වචසග්ගත්ථෙ, <b>වචසග්ගො</b> ච නාම වාචාවිස්සජ්ජනං, තඤ්ච වාචාපරියොසානමෙවාති දට්ඨබ්බං। දුක්කරකිච්චවසෙන බහුකිච්චතාති ආහ <b>“බලවකිච්චා”</b>ති। “අවස්සං කත්තබ්බං <b>කිච්චං,</b> ඉතරං <b>කරණීයං।</b> පඨමං වා කත්තබ්බං <b>කිච්චං,</b> පච්ඡා කත්තබ්බං <b>කරණීයං।</b> ඛුද්දකං වා <b>කිච්චං,</b> මහන්තං <b>කරණීය”</b>න්තිපි <b>උදානට්ඨකථාදීසු</b> (උදා॰ අට්ඨ॰ 15) වුත්තං। යං-තං-සද්දානං නිච්චසම්බන්ධත්තා, ගමනකාලජානනතො, අඤ්ඤකිරියාය ච අනුපයුත්තත්තා <b>“තස්ස කාලං ත්වමෙව ජානාසී”</b>ති වුත්තං। ඉදං වුත්තං හොති “තයා ඤාතං ගමනකාලං ත්වමෙව ඤත්වා ගච්ඡාහී”ති। අථ වා යථා කත්තබ්බකිච්චනියොජනෙ “ඉමං ජාන, ඉමං දෙහි, ඉමං ආහරා”ති (පාචි॰ 88, 93) වුත්තං, තථා ඉධාපි තයා ඤාතං කාලං ත්වමෙව ජානාසි, ගමනවසෙන කරොහීති ගමනෙ නියොජෙතීති දස්සෙතුං <b>“ත්වමෙව ජානාසී”</b>ති පාඨසෙසො වුත්තොති දට්ඨබ්බං। <b>“තික්ඛත්තුං පදක්ඛිණං කත්වා”</b>තිආදි යථාසමාචිණ්ණං පකරණාධිගතමත්තං දස්සෙතුං වුත්තං। තත්ථ <b>පදක්ඛිණ</b>න්ති පකාරතො කතං දක්ඛිණං। තෙනාහ <b>“තික්ඛත්තු”</b>න්ති। <b>දසනඛසමොධානසමුජ්ජල</b>න්ති ද්වීසු හත්ථෙසු ජාතානං දසන්නං නඛානං සමොධානෙන එකීභාවෙන සමුජ්ජලන්තං, තෙන ද්වින්නං කරතලානං සමට්ඨපනං <pb M=2.195/> දස්සෙති। <b>අඤ්ජලි</b>න්ති හත්ථපුටං। අඤ්ජති බ්යත්තිං පකාසෙති එතායාති <b>අඤ්ජලි।</b> අඤ්ජු-සද්දඤ්හි බ්යත්තියං, අලිපච්චයඤ්ච ඉච්ඡන්ති සද්දවිදූ। <b>අභිමුඛොවා</b>ති සම්මුඛො එව, න භගවතො පිට්ඨිං දස්සෙත්වාති අත්ථො। පඤ්චප්පතිට්ඨිතවන්දනානයො වුත්තො එව।
bod:253:ඉමස්මිංයෙව <pb V=2.168/> අත්තභාවෙ විපච්චනකානං අත්තනො පුබ්බෙ කතකුසලමූලානං ඛණනෙන <b>ඛතො,</b> තෙසමෙව උපහනනෙන <b>උපහතො,</b> පදද්වයෙනපි තස්ස කම්මාපරාධමෙව දස්සෙති පරියායවචනත්තා පදද්වයස්ස। කුසලමූලසඞ්ඛාතපතිට්ඨාභෙදනෙන ඛතූපහතභාවං දස්සෙතුං <b>“භින්නපතිට්ඨො ජාතො”</b>ති වුත්තං। පතිට්ඨා, මූලන්ති ච අත්ථතො එකං। පතිට්ඨහති සම්මත්තනියාමොක්කමනං එතායාති හි <b>පතිට්ඨා,</b> තස්ස කුසලූපනිස්සයසම්පදා, සා කිරියාපරාධෙන භින්නා විනාසිතා එතෙනාති <b>භින්නපතිට්ඨො।</b> තදෙව විත්ථාරෙන්තො <b>“තථා”</b>තිආදිමාහ। යථා කුසලමූලසඞ්ඛාතා අත්තනො පතිට්ඨානජාතා, තථා අනෙන රඤ්ඤා අත්තනාව අත්තා ඛතො ඛනිතොති යොජනා। <b>ඛතො</b>ති හි ඉදං ඉධ කම්මවසෙන සිද්ධං, පාළියං පන කත්තුවසෙනාති දට්ඨබ්බං। පදද්වයස්ස පරියායත්තා “උපහතො”ති ඉධ න වුත්තං।
bod:“රාගො රජො න ච පන රෙණු වුච්චතී”තිආදි (මහානි॰ 209; චූළනි॰ 74) වචනතො රාගදොසමොහාව ඉධ රජො නාමාති වුත්තං <b>“රාගරජාදිවිරහිත”</b>න්ති। වීතසද්දස්ස විගතපරියායතං දස්සෙති <b>“විගතත්තා”</b>ති ඉමිනා। <b>ධම්මෙසු චක්ඛු</b>න්ති චතුසච්චධම්මෙසු පවත්තං තෙසං දස්සනට්ඨෙන චක්ඛුං। <b>ධම්මෙසූ</b>ති වා හෙට්ඨිමෙසු තීසු මග්ගධම්මෙසු। <b>චක්ඛු</b>න්ති සොතාපත්තිමග්ගසඞ්ඛාතං එකං චක්ඛුං, සමුදායෙකදෙසවසෙන ආධාරත්ථසමාසොයං, න තු නිද්ධාරණත්ථසමාසො। සො හි සාසනගන්ථෙසු, සක්කතගන්ථෙසු ච සබ්බත්ථ පටිසිද්ධොති। <b>ධම්මමය</b>න්ති සමථවිපස්සනාධම්මෙන නිබ්බත්තං, ඉමිනා “ධම්මෙන නිබ්බත්තං චක්ඛු <b>ධම්මචක්ඛූ”</b>ති අත්ථමාහ। අපිච <b>ධම්මමය</b>න්ති සීලාදිතිවිධධම්මක්ඛන්ධොයෙව <b>මය</b>-සද්දස්ස සකත්ථෙ පවත්තනතො, අනෙන “ධම්මොයෙව චක්ඛු <b>ධම්මචක්ඛූ”</b>ති අත්ථමාහ। <b>අඤ්ඤෙසු ඨානෙසූ</b>ති අඤ්ඤෙසු සුත්තපදෙසෙසු, එතෙන යථාපාඨං තිවිධත්ථතං දස්සෙති। ඉධ පන සොතාපත්තිමග්ගස්සෙවෙතං අධිවචනං, තස්මිම්පි අනධිගතෙ අඤ්ඤෙසං වත්තබ්බතායෙව අභාවතොති අධිප්පායො।
bod:ඉදානි <pb M=2.196/> “ඛතායං භික්ඛවෙ රාජා”තිආදිපාඨස්ස සුවිඤ්ඤෙය්යමධිප්පායං දස්සෙන්තො <b>“ඉදං වුත්තං හොතී”</b>තිආදිමාහ। තත්ථ <b>නාභවිස්සා</b>ති සචෙ න අභවිස්සථ, එවං සතීති අත්ථො। අතීතෙ හි ඉදං කාලාතිපත්තිවචනං, න අනාගතෙති දට්ඨබ්බං। එස නයො <b>සොතාපත්තිමග්ගං පත්තො අභවිස්සා</b>ති එත්ථාපි। නනු ච මග්ගපාපුණනවචනං භවිස්සමානත්තා අනාගතකාලිකන්ති? සච්චං අනියමිතෙ, ඉධ පන <b>“ඉධෙවාසනෙ නිසින්නො”</b>ති නියමිතත්තා අතීතකාලිකමෙවාති වෙදිතබ්බං। ඉදඤ්හි භගවා රඤ්ඤො ආසනා වුට්ඨාය අචිරපක්කන්තස්සෙව අවොචාති। <b>පාපමිත්තසංසග්ගෙනා</b>ති දෙවදත්තෙන, දෙවදත්තපරිසාසඞ්ඛාතෙන ච පාපමිත්තෙන සංසග්ගතො। <b>අස්සා</b>ති සොතාපත්තිමග්ගස්ස। <b>“එවං සන්තෙපී”</b>තිආදිනා පාඨානාරුළ්හං වචනාවසෙසං දස්සෙති। <b>තස්මා</b>ති සරණං <pb V=2.169/> ගතත්තා මුච්චිස්සතීති සම්බන්ධො। <b>“මම ච සාසනමහන්තතායා”</b>ති පාඨො යුත්තො, කත්ථචි පන <b>ච</b>-සද්දො න දිස්සති, තත්ථ සො ලුත්තනිද්දිට්ඨොති දට්ඨබ්බං। න කෙවලං සරණං ගතත්තායෙව මුච්චිස්සති, අථ ඛො යත්ථ එස පසන්නො, පසන්නාකාරඤ්ච කරොති, තස්ස ච තිවිධස්සපි සාසනස්ස උත්තමතායාති හි සහ සමුච්චයෙන අත්ථො අධිප්පෙතොති।
bod:<b>“යථා නාමා”</b>තිආදි දුක්කරකම්මවිපාකතො සුකරෙන මුච්චනෙන උපමාදස්සනං। <b>කොචී</b>ති කොචි පුරිසො। <b>කස්සචී</b>ති කස්සචි පුරිසස්ස, “වධ”න්ති එත්ථ භාවයොගෙ කම්මත්ථෙ සාමිවචනං। <b>පුප්ඵමුට්ඨිමත්තෙන දණ්ඩෙනා</b>ති පුප්ඵමුට්ඨිමත්තසඞ්ඛාතෙන ධනදණ්ඩෙන। <b>මුච්චෙය්යා</b>ති වධකම්මදණ්ඩතො මුච්චෙය්ය, <b>දණ්ඩෙනා</b>ති වා නිස්සක්කත්ථෙ කරණවචනං “සුමුත්තා මයං තෙන මහාසමණෙනා”තිආදීසු (දී॰ නි॰ 2.232; චූළව॰ 437) විය, පුප්ඵමුට්ඨිමත්තෙන ධනදණ්ඩතො, වධදණ්ඩතො ච මුච්චෙය්යාති අත්ථො। <b>ලොහකුම්භිය</b>න්ති ලොහකුම්භිනරකෙ। තත්ථ හි තදනුභවනකානං සත්තානං කම්මබලෙන ලොහමයා මහතී කුම්භී නිබ්බත්තා, තස්මා තං <b>“ලොහකුම්භී”</b>ති වුච්චති। උපරිමතලතො <b>අධො පතන්තො,</b> හෙට්ඨිමතලතො <b>උද්ධං ගච්ඡන්තො,</b> උභයථා පන සට්ඨිවස්සසහස්සානි හොන්ති। වුත්තඤ්ච –
gax:“සට්ඨිවස්සසහස්සානි, පරිපුණ්ණානි සබ්බසො।
gae:නිරයෙ පච්චමානානං, කදා අන්තො භවිස්සතී”ති॥ (පෙ॰ ව॰ 802; ජා॰ 1.4.54)।
bod:“හෙට්ඨිමතලං <pb M=2.197/> පත්වා, උපරිමතලං පාපුණිත්වා මුච්චිස්සතී”ති වදන්තො ඉමමත්ථං දීපෙති – යථා අඤ්ඤෙ සෙට්ඨිපුත්තාදයො අපරාපරං අධො පතන්තා, උද්ධං ගච්ඡන්තා ච අනෙකානි වස්සසතසහස්සානි තත්ථ පච්චන්ති, න තථා අයං, අයං පන රාජා යථාවුත්තකාරණෙන එකවාරමෙව අධො පතන්තො, උද්ධඤ්ච ගච්ඡන්තො සට්ඨිවස්සසහස්සානියෙව පච්චිත්වා මුච්චිස්සතීති। අයං පන අත්ථො කුතො ලද්ධොති අනුයොගං පරිහරන්තො <b>“ඉදම්පි කිර භගවතා වුත්තමෙවා”</b>ති ආහ। <b>කිර</b>සද්දො චෙත්ථ අනුස්සවනත්ථො, තෙන භගවතා වුත්තභාවස්ස ආචරියපරම්පරතො සුය්යමානතං, ඉමස්ස ච අත්ථස්ස ආචරියපරම්පරාභතභාවං දීපෙති। අථ පාළියං සඞ්ගීතං සියාති චොදනමපනෙති <b>“පාළියං පන න ආරුළ්හ”</b>න්ති ඉමිනා, පකිණ්ණකදෙසනාභාවෙන පාළියමනාරුළ්හත්තා පාඨභාවෙන න සඞ්ගීතන්ති අධිප්පායො। පකිණ්ණකදෙසනා හි පාළියමනාරුළ්හාති අට්ඨකථාසු වුත්තං।
bod:යදි <pb V=2.170/> අනන්තරෙ අත්තභාවෙ නරකෙ පච්චති, එවං සති ඉමං දෙසනං සුත්වා කො රඤ්ඤො ආනිසංසො ලද්ධොති කස්සචි ආසඞ්කා සියාති තදාසඞ්කානිවත්තනත්ථං චොදනං උද්ධරිත්වා පරිහරිතුං <b>“ඉදං පනා”</b>තිආදි වුත්තං। <b>“අයඤ්හී”</b>තිආදිනා නිද්දාලාභාදිකං දිට්ඨධම්මිකසම්පරායිකං අනෙකවිධං මහානිසංසං සරූපතො නියමෙත්වා දස්සෙති। එත්ථ හි <b>“අයං…පෙ॰… නිද්දං ලභතී”</b>ති ඉමිනා නිද්දාලාභං දස්සෙති, තදා කායිකචෙතසිකදුක්ඛාපගතභාවඤ්ච නිද්දාලාභසීසෙන, <b>“තිණ්ණං…පෙ॰… අකාසී”</b>ති ඉමිනා තිණ්ණං රතනානං මහාසක්කාරකිරියං, <b>“පොථුජ්ජනිකාය…පෙ॰… නාහොසී”</b>ති ඉමිනා සාතිසයං පොථුජ්ජනිකසද්ධාපටිලාභං දස්සෙතීති එවමාදි දිට්ඨධම්මිකො, <b>“අනාගතෙ…පෙ॰… පරිනිබ්බායිස්සතී”</b>ති ඉමිනා පන උක්කංසතො සම්පරායිකො දස්සිතො, අනවසෙසතො පන අපරාපරෙසු භවෙසු අපරිමාණොයෙව සම්පරායිකො වෙදිතබ්බො।
bod:තත්ථ <b>මධුරායා</b>ති මධුරරසභූතාය। <b>ඔජවන්තියා</b>ති මධුරරසස්සාපි සාරභූතාය ඔජාය ඔජවතියා। පුථුජ්ජනෙ භවා <b>පොථුජ්ජනිකා।</b> පඤ්ච මාරෙ විසෙසතො ජිතවාති <b>විජිතාවී,</b> පරූපදෙසවිරහතා චෙත්ථ විසෙසභාවො। පච්චෙකං අභිසම්බුද්ධොති <b>පච්චෙකබුද්ධො,</b> අනාචරියකො හුත්වා සාමඤ්ඤෙව සම්බොධිං අභිසම්බුද්ධොති අත්ථො। තථා හි “පච්චෙකබුද්ධා සයමෙව බුජ්ඣන්ති, න පරෙ බොධෙන්ති, අත්ථරසමෙව <pb M=2.198/> පටිවිජ්ඣන්ති, න ධම්මරසං। න හි තෙ ලොකුත්තරධම්මං පඤ්ඤත්තිං ආරොපෙත්වා දෙසෙතුං සක්කොන්ති, මූගෙන දිට්ඨසුපිනො විය, වනචරකෙන නගරෙ සායිතබ්යඤ්ජනරසො විය ච නෙසං ධම්මාභිසමයො හොති, සබ්බං ඉද්ධිසමාපත්තිපටිසම්භිදාපභෙදං පාපුණන්තී”ති (සු॰ නි॰ අට්ඨ॰ 1.ඛග්ගවිසාණසුත්තවණ්ණනා; අප॰ අට්ඨ॰ 1.90, 91) අට්ඨකථාසු වුත්තං।
bod:එත්ථාහ – යදි රඤ්ඤො කම්මන්තරායාභාවෙ තස්මිංයෙව ආසනෙ ධම්මචක්ඛු උප්පජ්ජිස්සථ, අථ කථං අනාගතෙ පච්චෙකබුද්ධො හුත්වා පරිනිබ්බායිස්සති। යදි ච අනාගතෙ පච්චෙකබුද්ධො හුත්වා පරිනිබ්බායිස්සති, අථ කථං තස්මිංයෙව ආසනෙ ධම්මචක්ඛු උප්පජ්ජිස්සථ, නනු ඉමෙ සාවකබොධිපච්චෙකබොධිඋපනිස්සයා භින්නනිස්සයා ද්වින්නං බොධීනං අසාධාරණභාවතො। අසාධාරණා හි එතා ද්වෙ යථාක්කමං පඤ්චඞ්ගද්වයඞ්ගසම්පත්තියා, අභිනීහාරසමිද්ධිවසෙන, පාරමීසම්භරණකාලවසෙන, අභිසම්බුජ්ඣනවසෙන චාති? නායං විරොධො ඉතො පරතොයෙවස්ස පච්චෙකබොධිසම්භාරානං සම්භරණීයත්තා। සාවකබොධියා බුජ්ඣනකසත්තාපි හි අසති තස්සා සමවායෙ කාලන්තරෙ පච්චෙකබොධියා බුජ්ඣිස්සන්ති තථාභිනීහාරස්ස සම්භවතොති। අපරෙ පන භණන්ති – “පච්චෙකබොධියායෙවායං රාජා කතාභිනීහාරො। කතාභිනීහාරාපි හි තත්ථ නියතිමප්පත්තා <pb V=2.171/> තස්ස ඤාණස්ස පරිපාකං අනුපගතත්තා සත්ථු සම්මුඛීභාවෙ සාවකබොධිං පාපුණිස්සන්තීති භගවා ‘සචායං භික්ඛවෙ රාජා’තිආදිමවොච, මහාබොධිසත්තානමෙව ච ආනන්තරියපරිමුත්ති හොති, න ඉතරෙසං බොධිසත්තානං। තථා හි පච්චෙකබොධියං නියතො සමානො දෙවදත්තො චිරකාලසම්භූතෙන ලොකනාථෙ ආඝාතෙන ගරුතරානි ආනන්තරියකම්මානි පසවි, තස්මා කම්මන්තරායෙන අයං ඉදානි අසමවෙතදස්සනාභිසමයො රාජා පච්චෙකබොධිනියාමෙන අනාගතෙ විජිතාවී නාම පච්චෙකබුද්ධො හුත්වා පරිනිබ්බායිස්සතී”ති දට්ඨබ්බං, යුත්තතරමෙත්ථ වීමංසිත්වා ගහෙතබ්බං।
bod:යථාවුත්තං පාළිමෙව සංවණ්ණනාය නිගමවසෙන දස්සෙන්තො <b>“ඉදමවොචා”</b>තිආදිමාහ। තස්සත්ථො හි හෙට්ඨා වුත්තොති। අපිච පාළියමනාරුළ්හම්පි අත්ථං සඞ්ගහෙතුං <b>“ඉදමවොචා”</b>තිආදිනා නිගමනං කරොතීති දට්ඨබ්බං।
bod:ඉති <pb M=2.199/> සුමඞ්ගලවිලාසිනියා දීඝනිකායට්ඨකථාය පරමසුඛුමගම්භීරදුරනුබොධත්ථපරිදීපනාය සුවිමලවිපුලපඤ්ඤාවෙය්යත්තියජනනාය අජ්ජවමද්දවසොරච්චසද්ධාසතිධිතිබුද්ධිඛන්තිවීරියාදිධම්මසමඞ්ගිනා සාට්ඨකථෙ පිටකත්තයෙ අසඞ්ගාසංහිරවිසාරදඤාණචාරිනා අනෙකප්පභෙදසකසමයසමයන්තරගහනජ්ඣොගාහිනා මහාගණිනා මහාවෙය්යාකරණෙන ඤාණාභිවංසධම්මසෙනාපතිනාමථෙරෙන මහාධම්මරාජාධිරාජගරුනා කතාය සාධුවිලාසිනියා නාම ලීනත්ථප්පකාසනියා සාමඤ්ඤඵලසුත්තවණ්ණනාය ලීනත්ථප්පකාසනා।
cen:සාමඤ්ඤඵලසුත්තවණ්ණනා නිට්ඨිතා।
