cha:භික්ඛුනීවිභඞ්ගො
gax:170:භික්ඛූනං පාටවත්ථාය, විනයස්ස විනිච්ඡයෙ।
gae:භික්ඛුනීනං විභඞ්ගොපි, කිඤ්චිමත්තං භණාමහං॥
gax:171:අවස්සුතස්ස <pb V=.284/> පොසස්ස, භික්ඛුනීපි අවස්සුතා।
gae:නන්දන්තී කායසංසග්ගං, කති ආපත්තියො ඵුසෙ।
gax:172:තිස්සො ආපත්තියො උබ්භ-ජාණුස්සාධක්ඛකස්ස ච।
gae:හොති පාරාජිකං තස්සා, ගහණං සාදියන්තියා॥
gax:173:උබ්භක්ඛකං අධොජාණු-ගහණං සාදියන්තියා।
gae:ථුල්ලච්චයං සියා, කාය-පටිබද්ධෙ තු දුක්කටං॥
gax:174:ඡාදෙන්තී භික්ඛුනී වජ්ජං, තිස්සො ආපත්තියො ඵුසෙ।
gae:ජානං පාරාජිකං ධම්මං, ඡාදෙන්තී සා පරාජිකා॥
gax:175:ථුල්ලච්චයං <pb M=.322/> වෙමතිකා, පටිච්ඡාදෙති චෙ පන।
gae:අථාචාරවිපත්තිං චෙ, පටිච්ඡාදෙති දුක්කටං॥
gax:176:නිස්සජ්ජන්තී න තං ලද්ධිං, උක්ඛිත්තස්සානුවත්තිකා।
gae:සමනුභාසනායෙව, තිස්සො ආපත්තියො ඵුසෙ॥
gax:177:ඤත්තියා දුක්කටං, ද්වීහි, කම්මවාචාහි ථුල්ලතා।
gae:කම්මවාචාය ඔසානෙ, පාරාජිකමුදීරිතං॥
gax:178:පූරෙන්තී අට්ඨමං වත්ථුං, තිස්සො ආපත්තියො ඵුසෙ।
gae:පුරිසෙනිධාගච්ඡාති, වුත්තාගච්ඡති දුක්කටං॥
gax:179:ථුල්ලච්චයං තු පොසස්ස, හත්ථපාසප්පවෙසනෙ।
gae:පූරෙන්තී අට්ඨමං වත්ථුං, සමණී සා පරාජිතා॥
cen:පාරාජිකකථා।
gax:180:උස්සයවාදිකා අට්ටං, කරොන්තී තිවිධං ඵුසෙ।
gae:එකස්සාරොචනෙ තස්සා, හොති ආපත්ති දුක්කටං॥
gax:181:දුතියාරොචනෙ තස්සා, ථුල්ලච්චයමුදීරිතං।
gae:අට්ටස්ස පරියොසානෙ, හොති සඞ්ඝාදිසෙසතා॥
gax:182:චොරිවුට්ඨාපිකා වාපි, ඤත්තියා දුක්කටං ඵුසෙ।
gae:ද්වීහි ථුල්ලච්චයං කම්ම-වාචොසානෙ ගරුං සියා॥
gax:183:එකා ගාමන්තරං ගච්ඡෙ, ගමනෙ දුක්කටං සියා।
gae:පරික්ඛෙපෙ අතික්කන්තෙ, පාදෙන පඨමෙන තු॥
gax:184:හොති <pb V=.285/> ථුල්ලච්චයාපත්ති, තස්සා සමණියා පන।
gae:දුතියෙන අතික්කන්තෙ, ගරුකෙ පන තිට්ඨති॥
gax:185:චතුත්ථෙ දුතියෙ වුත්ත-සදිසොව විනිච්ඡයො।
gae:ආපත්තීනං පභෙදෙ තු, කාචි නත්ථි විසෙසතා॥
gax:186:අවස්සුතා <pb M=.323/> සයං හුත්වා, තාදිසස්සෙව හත්ථතො।
gae:ගහෙත්වා පන භුඤ්ජන්තී, භොජනාදීසු කිඤ්චිපි॥
gax:187:ඵුසෙ ආපත්තියො තිස්සො, භොජනාදීසු කිඤ්චිපි।
gae:පටිග්ගණ්හන්තියා තස්සා, හොති ථුල්ලච්චයං පන॥
gax:188:අජ්ඣොහාරෙසු සබ්බෙසු, හොති සඞ්ඝාදිසෙසතා।
gae:උදකං දන්තපොනං වා, පටිග්ගණ්හාති දුක්කටං॥
gax:189:“සහත්ථෙන ගහෙත්වා ත්වං, ඛාද වා භුඤ්ජ වා”තිපි।
gae:උය්යොජෙන්තී පනෙවං තු, තිස්සො ආපත්තියො ඵුසෙ॥
gax:190:දුක්කටං වචනෙ තස්සා, “භුඤ්ජිස්සාමී”ති ගණ්හති।
gae:අජ්ඣොහාරෙසු සබ්බෙසු, තස්සා ථුල්ලච්චයං සියා॥
gax:191:භොජනස්ස පනොසානෙ, හොති සඞ්ඝාදිසෙසතා।
gae:උය්යොජෙති ච යා තස්සා, ඉමා තිස්සොති දීපයෙ॥
gax:192:සත්තමෙ අට්ඨමෙ චාපි, නවමෙ දසමෙපි ච।
gae:චොරිවුට්ඨාපනෙනෙව, සමානොව විනිච්ඡයො॥
cen:සඞ්ඝාදිසෙසකථා।
gax:193:පත්තසන්නිචයං යිහ, කරොන්තී භික්ඛුනී පන।
gae:එකං නිස්සග්ගියංයෙව, ඵුසෙ පාචිත්තියං තු සා॥
gax:194:අකාලචීවරං කාල-චීවරං භාජාපෙන්තියා।
gae:පයොගෙ දුක්කටං වුත්තං, ලාභෙ නිස්සග්ගියං සියා॥
gax:195:චීවරං පරිවත්තෙත්වා, අච්ඡින්දති සචෙ පන।
gae:පයොගෙ දුක්කටං, ඡින්නෙ, තස්සා නිස්සග්ගියං සියා॥
gax:196:විඤ්ඤාපෙත්වාව අඤ්ඤං චෙ, විඤ්ඤාපෙති තතො පරං।
gae:පයොගෙ දුක්කටං, විඤ්ඤා-පිතෙ නිස්සග්ගියං සියා॥
gax:197:චෙතාපෙත්වා <pb V=.286/> <pb M=.324/> හි අඤ්ඤං චෙ, චෙතාපෙති තතො පරං।
gae:පයොගෙ දුක්කටං, චෙතා-පිතෙ නිස්සග්ගියං සියා॥
gax:198:එවමෙව ච සෙසෙසු, ඡට්ඨාදීසු ච සත්තසු।
gae:අනන්තරසමානොව, ආපත්තීනං විනිච්ඡයො॥
cen:නිස්සග්ගියකථා।
gax:199:ලසුණං ඛාදති ද්වෙ චෙ, දුක්කටං ගහණෙ සියා।
gae:අජ්ඣොහාරපයොගෙසු, පාචිත්ති පරියාපුතා॥
gax:200:සංහරාපෙන්තියා ලොමං, සම්බාධෙ ද්වෙව හොන්ති හි।
gae:පයොගෙ දුක්කටං වුත්තං, හොති පාචිත්ති සංහටෙ॥
gax:201:කරොන්තී තලඝාතං තු, ද්වෙ පනාපත්තියො ඵුසෙ।
gae:පයොගෙ දුක්කටං හොති, කතෙ පාචිත්තියං සියා॥
gax:202:ජතුනා මට්ඨකං කිඤ්චි, සාදියන්තී දුවෙ ඵුසෙ।
gae:පයොගෙ දුක්කටාදින්නෙ, තස්සා පාචිත්තියං සියා॥
gax:203:පඤ්චමං තු චතුත්ථෙන, සමානමිති දීපයෙ।
gae:ආපත්තීනං විභාගස්මිං, විසෙසො නත්ථි කොචිපි॥
gax:204:භික්ඛුස්ස භුඤ්ජමානස්ස, පානීයෙනුපතිට්ඨති।
gae:හත්ථපාසෙ තු පාචිත්ති, හිත්වා තිට්ඨති දුක්කටං॥
gax:205:විඤ්ඤාපෙත්වාමකං ධඤ්ඤං, “භුඤ්ජිස්සාමී”ති ගණ්හති।
gae:දුක්කටං හොති පාචිත්ති, අජ්ඣොහාරෙසු දීපයෙ॥
gax:206:උච්චාරාදිං තිරොකුට්ටෙ, ඡඩ්ඩෙන්තී ද්වෙ ඵුසෙ හවෙ।
gae:පයොගෙ දුක්කටං වුත්තං, පාචිත්ති ඡඩ්ඩිතෙ සියා॥
gax:207:උච්චාරාදිචතුක්කං තු, ඡඩ්ඩෙති හරිතෙ සචෙ।
gae:පයොගෙ දුක්කටං තස්සා, පාචිත්ති ඡඩ්ඩිතෙ සියා॥
gax:208:නච්චාදිං <pb M=.325/> දස්සනත්ථාය, සචෙ ගච්ඡති දුක්කටං।
gae:පස්සන්තියාපි පාචිත්ති, තථෙව ච සුණන්තියා॥
cen:ලසුණවග්ගො පඨමො।
gax:209:පඨමෙ <pb V=.287/> දුතියෙ චෙව, තතියෙ ච චතුත්ථකෙ।
gae:තුල්යො ලසුණවග්ගස්ස, ඡට්ඨෙනිධ විනිච්ඡයො॥
gax:210:කුලානි උපසඞ්කම්ම, නිසීදිත්වා පනාසනෙ।
gae:සාමිකෙ තු අනාපුච්ඡා, පක්කමන්තී දුවෙ ඵුසෙ॥
gax:211:පඨමෙන ච පාදෙන, අනොවස්සමතික්කමෙ।
gae:දුක්කටං හොති, පාචිත්ති, දුතියාතික්කමෙ සියා॥
gax:212:සාමිකෙ තු අනාපුච්ඡා, ආසනෙ චෙ නිසීදති।
gae:පයොගෙ දුක්කටං හොති, පාචිත්ති ච නිසීදිතෙ॥
gax:213:ඡට්ඨෙන සත්තමං සබ්බං, සමානං අට්ඨමෙ පන।
gae:පයොගෙ දුක්කටං, උජ්ඣා-පිතෙ පාචිත්තියං සියා॥
gax:214:අත්තානං චාභිසප්පෙන්තී, ද්වෙ ඵුසෙ නිරයාදිනා।
gae:පයොගෙ දුක්කටං වුත්තං, පාචිත්ති අභිසප්පිතෙ॥
gax:215:වධිත්වා පන අත්තානං, රොදන්තී තු දුවෙ ඵුසෙ।
gae:වධති රොදති පාචිත්ති, කරොතෙකං තු දුක්කටං॥
cen:රත්තන්ධකාරවග්ගො දුතියො।
gax:216:නග්ගා න්හායති ද්වෙ චෙව, පයොගෙ දුක්කටං සියා।
gae:න්හානස්ස පරියොසානෙ, තස්සා පාචිත්තියං සියා॥
gax:217:කාරාපෙති <pb M=.326/> පමාණාති-ක්කන්තං උදකසාටිකං।
gae:පයොගෙ දුක්කටං, කාරා-පිතෙ පාචිත්තියං සියා॥
gax:218:චීවරං තු විසිබ්බෙත්වා, විසිබ්බාපෙත්ව වා පන।
gae:නෙව සිබ්බන්තියා වුත්ත-මෙකං පාචිත්තියං පන॥
gax:219:පඤ්චාහිකං තු සඞ්ඝාටි-චාරං පන අතික්කමෙ।
gae:එකාවස්සා පනාපත්ති, පාචිත්ති පරිදීපිතා॥
gax:220:සචෙ සඞ්කමනීයං තු, ධාරෙති පන චීවරං।
gae:පයොගෙ දුක්කටං වුත්තං, පාචිත්ති පන ධාරිතෙ॥
gax:221:ගණචීවරලාභස්ස, අන්තරායං කරොති චෙ।
gae:පයොගෙ දුක්කටං හොති, කතෙ පාචිත්තියං සියා॥
gax:222:විභඞ්ගං <pb V=.288/> පටිබාහන්තී, චීවරානං තු ධම්මිකං।
gae:පයොගෙ දුක්කටං වුත්තං, පාචිත්ති පටිබාහිතෙ॥
gax:223:අගාරිකාදිනො දෙති, සචෙ සමණචීවරං।
gae:පයොගෙ දුක්කටං, දින්නෙ, පාචිත්ති පරියාපුතා॥
gax:224:චීවරෙ දුබ්බලාසාය, කාලං චෙ සමතික්කමෙ।
gae:පයොගෙ දුක්කටං වුත්තං, පාචිත්ති සමතික්කමෙ॥
gax:225:ධම්මිකං කථිනුද්ධාරං, පටිබාහන්තියා දුවෙ।
gae:පයොගෙ දුක්කටං හොති, පාචිත්ති පටිබාහිතෙ॥
cen:න්හානවග්ගො තතියො।
gax:226:දුවෙ භික්ඛුනියො එක-මඤ්චස්මිං චෙ තුවට්ටෙය්යුං।
gae:පයොගෙ දුක්කටං තාසං, නිපන්නෙ ඉතරං සියා॥
gax:227:දුතියං පඨමෙනෙව, සදිසං තතියෙ පන।
gae:පයොගෙ දුක්කටං හොති, කතෙ පාචිත්තියං සියා॥
gax:228:නුපට්ඨාපෙන්තියා <pb M=.327/> වාපි, දුක්ඛිතං සහජීවිනිං।
gae:එකායෙව පනාපත්ති, පාචිත්ති පරිදීපිතා॥
gax:229:සචෙ උපස්සයං දත්වා, නික්කඩ්ඪති ච භික්ඛුනිං।
gae:පයොගෙ දුක්කටං තස්සා, හොති පාචිත්ති කඩ්ඪිතෙ॥
gax:230:ඡට්ඨෙ පන ච සංසට්ඨා, ඤත්තියා දුක්කටං ඵුසෙ।
gae:කම්මවාචාය ඔසානෙ, පාචිත්ති පරිදීපිතා॥
gax:231:අන්තොරට්ඨෙ තු සාසඞ්කෙ, චාරිකං තු චරන්තියා।
gae:පයොගෙ දුක්කටං වුත්තං, පටිපන්නාය සෙසකං॥
gax:232:අට්ඨමං නවමඤ්චෙව, සත්තමෙන සමං මතං।
gae:දසමෙ පන එකාව, පාචිත්ති පරිදීපිතා॥
cen:තුවට්ටවග්ගො චතුත්ථො।
gax:233:රාජාගාරාදිකං සබ්බං, දස්සනත්ථාය ගච්ඡති।
gae:පයොගෙ දුක්කටං තස්සා, පාචිත්ති යදි පස්සති॥
gax:234:ආසන්දිං <pb V=.289/> වාපි පල්ලඞ්කං, පරිභුඤ්ජන්තියා දුවෙ।
gae:පයොගෙ දුක්කටං වුත්තං, භුත්තෙ පාචිත්තියං සියා॥
gax:235:සුත්තං කන්තන්තියා ද්වෙව, පයොගෙ දුක්කටං මතං।
gae:උජ්ජවුජ්ජවනෙ තස්සා, පාචිත්ති සමුදාහරෙ॥
gax:236:වෙය්යාවච්චං ගිහීනං තු, ද්වෙව හොන්ති කරොන්තියා।
gae:පයොගෙ දුක්කටං වුත්තං, කතෙ පාචිත්තියං සියා॥
gax:237:පඤ්චමෙ පන එකාව, පාචිත්ති පරිදීපිතා।
gae:පයොගෙ දුක්කටං ඡට්ඨෙ, දින්නෙ පාචිත්තියං සියා॥
gax:238:සත්තමං දුතියෙනෙව, සමාපත්තිපභෙදතො।
gae:අට්ඨමං දුතියෙ වග්ගෙ, පඤ්චමෙන සමං මතං॥
gax:239:තිරච්ඡානගතං <pb M=.328/> විජ්ජං, ද්වෙව හොන්ති පඨන්තියා।
gae:පයොගෙ දුක්කටං හොති, පාචිත්ති හි පදෙ පදෙ॥
gax:240:දසමං නවමෙනෙව, සමානං සබ්බථා පන।
gae:“පරියාපුණාති, වාචෙති”, පදමත්තං විසෙසකං॥
cen:චිත්තාගාරවග්ගො පඤ්චමො।
gax:241:සභික්ඛුකං තමාරාමං, ජානන්තී පන භික්ඛුනී।
gae:පවිසන්තී අනාපුච්ඡා, ද්වෙ පනාපත්තියො ඵුසෙ॥
gax:242:පඨමෙන ච පාදෙන, පරික්ඛෙපස්සතික්කමෙ।
gae:දුක්කටං පිටකෙ වුත්තං, පාචිත්ති දුතියෙන තු॥
gax:243:අක්කොසති ච යා භික්ඛුං, භික්ඛුනී පරිභාසති।
gae:පයොගෙ දුක්කටං තස්සා, පාචිත්තක්කොසිතෙ සියා॥
gax:244:යා හි චණ්ඩිකභාවෙන, ගණං තු පරිභාසති।
gae:පයොගෙ දුක්කටං තස්සා, පරිභට්ඨෙ පනෙතරං॥
gax:245:නිමන්තිතා පවාරිතා, ඛාදනං භොජනම්පි වා।
gae:භුඤ්ජන්තී භික්ඛුනී සා හි, ද්වෙ පනාපත්තියො ඵුසෙ॥
gax:246:“භුඤ්ජිස්සාමී”ති යං කිඤ්චි, පටිග්ගණ්හාති දුක්කටං।
gae:අජ්ඣොහාරපයොගෙසු, පාචිත්ති පරිදීපයෙ॥
gax:247:කුලං <pb V=.290/> තු මච්ඡරායන්තී, ද්වෙ පනාපත්තියො ඵුසෙ।
gae:පයොගෙ දුක්කටං වුත්තං, සෙසා මච්ඡරිතෙ සියා॥
gax:248:අභික්ඛුකෙ පනාවාසෙ, භවෙ වස්සං වසන්තියා।
gae:දුක්කටං පුබ්බකිච්චෙසු, පාචිත්ති අරුණුග්ගමෙ॥
gax:249:භික්ඛුනී උභතොසඞ්ඝෙ, වස්සංවුට්ඨා තු තීහිපි।
gae:ඨානෙහි අප්පවාරෙන්තී, එකං පාචිත්තියං ඵුසෙ॥
gax:250:ඔවාදත්ථාය <pb M=.329/> වා භික්ඛුං, සංවාසත්ථාය වා තථා।
gae:න ගච්ඡති සචෙ තස්සා, එකං පාචිත්තියං සියා॥
gax:251:ඔවාදම්පි න යාචන්තී, න ගච්ඡන්තී උපොසථං।
gae:එකං පාචිත්තියාපත්ති-මාපජ්ජති, න සංසයො॥
gax:252:අපුච්ඡිත්වාව සඞ්ඝං වා, භෙදාපෙති පසාඛජං।
gae:පයොගෙ දුක්කටං, භින්නෙ, පාචිත්ති පරියාපුතා॥
cen:ආරාමවග්ගො ඡට්ඨො।
gax:253:ගබ්භිනිං වුට්ඨපෙන්තී හි, ද්වෙ පනාපත්තියො ඵුසෙ।
gae:පයොගෙ දුක්කටං, වුට්ඨා-පිතෙ පාචිත්තියං සියා॥
gax:254:දුතියං තතියඤ්චෙව, චතුත්ථං පඤ්චමම්පි ච।
gae:ඡට්ඨඤ්ච සත්තමඤ්චෙව, පඨමෙන සමං මතං॥
gax:255:භික්ඛුනී වුට්ඨපෙත්වාන, භික්ඛුනිං සහජීවිනිං।
gae:ද්වෙවස්සං නානුග්ගණ්හන්තී, එකං පාචිත්තියං ඵුසෙ॥
gax:256:නවමං දසමඤ්චෙව, අට්ඨමෙන සමං මතං।
gae:ද්වීසු ආපත්තිභෙදස්මිං, නානත්තං නත්ථි කිඤ්චිපි॥
cen:ගබ්භිනීවග්ගො සත්තමො।
gax:257:කුමාරීභූතවග්ගස්ස, ආදිතො පන පඤ්චපි।
gae:සමානා ගබ්භිනීවග්ගෙ, පඨමෙනෙව සබ්බසො॥
gax:258:“අලං වුට්ඨාපිතෙනා”ති, වුච්චමානා හි ඛීයති।
gae:පයොගෙ දුක්කටං, පච්ඡා, හොති පාචිත්ති ඛීයිතෙ॥
gax:259:සත්තමෙ <pb M=.330/> <pb V=.291/> අට්ඨමෙ චෙව, එකං පාචිත්තියං මතං।
gae:ආදිනාව සමානානි, නවමාදීනි පඤ්චපි॥
cen:කුමාරීභූතවග්ගො අට්ඨමො।
gax:260:ආපත්තියො ඵුසෙ ද්වෙපි, ධාරෙන්තී ඡත්තුපාහනං।
gae:පයොගෙ දුක්කටං වුත්තං, හොති පාචිත්ති ධාරිතෙ॥
gax:261:යානෙන පන යායන්තී, ද්වෙ කිරාපත්තියො ඵුසෙ।
gae:පයොගෙ දුක්කටං හොති, පාචිත්ති යදි යායිතෙ॥
gax:262:ධාරෙන්තියා තු සඞ්ඝාණිං, පයොගෙ දුක්කටං සියා।
gae:ධාරිතෙ පන පාචිත්ති, චතුත්ථෙපි අයං නයො॥
gax:263:න්හායන්තී ගන්ධවණ්ණෙන, පයොගෙ දුක්කටං ඵුසෙ।
gae:න්හානස්ස පරියොසානෙ, තස්සා පාචිත්තියං සියා॥
gax:264:ඡට්ඨම්පි පඤ්චමෙනෙව, සමානං සබ්බථා පන।
gae:සත්තමෙ අට්ඨමෙ චෙව, නවමෙ දසමෙපි ච॥
gax:265:පයොගෙ දුක්කටං වුත්තං, පාචිත්තුම්මද්දිතෙ සියා।
gae:ආපත්තීනං විභාගස්මිං, නත්ථි කාචි විසෙසතා॥
gax:266:අනාපුච්ඡා තු භික්ඛුස්ස, පුරතො යා නිසීදති।
gae:පයොගෙ දුක්කටං තස්සා, පාචිත්ති තු නිසීදිතෙ॥
gax:267:අනොකාසකතං භික්ඛුං, පඤ්හං පුච්ඡන්තියා පන।
gae:පයොගෙ දුක්කටං හොති, වුත්තා පාචිත්ති පුච්ඡිතෙ॥
gax:268:සංකච්චිකං විනා ගාමං, පදසා පවිසන්තියා।
gae:පඨමෙනෙව ආරාම-වග්ගස්ස සදිසං වදෙ॥
cen:ඡත්තුපාහනවග්ගො නවමො।
cen:පාචිත්තියකථා।
gax:269:අට්ඨසු <pb M=.331/> දුවිධාපත්ති, පාටිදෙසනියෙසුපි।
gae:විඤ්ඤාපෙත්වා සචෙ සප්පිං, “භුඤ්ජිස්සාමී”ති ගණ්හති॥
gax:270:තතො <pb V=.292/> භික්ඛුනියා තස්සා, හොති ආපත්ති දුක්කටං।
gae:අජ්ඣොහාරෙසු සබ්බෙසු, පාටිදෙසනියං සියා॥
cen:පාටිදෙසනීයකථා।
gax:271:ඉමං විදිත්වා පරමං පනුත්තරං।
gax:නිරුත්තරං අත්ථවසෙන භික්ඛු।
gax:සුඛෙන පඤ්ඤත්තමහාසමුද්දං।
gae:දුරුත්තරං උත්තරතෙව ධීරො॥
gax:272:යස්මා තස්මා අස්මිං යොගං।
gax:උස්මායුත්තො යුත්තො කාතුං।
gax:සත්තො සත්තො කඞ්ඛච්ඡෙදෙ।
gae:සත්ථෙ සත්ථෙ නිච්චං නිච්චං॥
cen:භික්ඛුනීවිභඞ්ගො නිට්ඨිතො।
sub:චතුවිපත්තිකථා
gax:273:කති ආපත්තියො සීල-විපත්තිපච්චයා පන।
gae:චතස්සොව සියුං සීල-විපත්තිපච්චයා පන॥
gax:274:ජානං පාරාජිකං ධම්මං, සචෙ ඡාදෙති භික්ඛුනී।
gae:චුතා, ථුල්ලච්චයං හොති, සචෙ වෙමතිකා සියා॥
gax:275:පාචිත්ති භික්ඛු සඞ්ඝාදි-සෙසං ඡාදෙති චෙ පන।
gae:අත්තනො පන දුට්ඨුල්ලං, ඡාදෙන්තො දුක්කටං ඵුසෙ॥
gax:276:ආපත්තියො <pb M=.332/> කතාචාර-විපත්තිපච්චයා පන।
gae:එකායෙව සියාචාර-විපත්තිපච්චයා පන॥
gax:277:පටිච්ඡාදෙති ආචාර-විපත්තිං පන භික්ඛු චෙ।
gae:එකමෙවස්ස භික්ඛුස්ස, හොති ආපත්ති දුක්කටං॥
gax:278:කති ආපත්තියො දිට්ඨි-විපත්තිපච්චයා පන?
gae:ද්වෙ පනාපත්තියො දිට්ඨි-විපත්තිපච්චයා සියුං॥
gax:279:අච්චජං <pb V=.293/> පාපිකං දිට්ඨිං, ඤත්තියා දුක්කටං ඵුසෙ।
gae:කම්මවාචාය ඔසානෙ, පාචිත්ති පරියාපුතා॥
gax:280:ආපත්තියො කතාජීව-විපත්තිපච්චයා පන?
gae:ඡළෙවාපජ්ජතාජීව-විපත්තිපච්චයා පන॥
gax:281:ආජීවහෙතු පාපිච්ඡො, අසන්තං පන අත්තනි।
gae:මනුස්සුත්තරිධම්මං තු, වදං පාරාජිකං ඵුසෙ॥
gax:282:සඤ්චරිත්තං සමාපන්නො, හොති සඞ්ඝාදිසෙසතා।
gae:පරියායවචනෙ ඤාතෙ, තස්ස ථුල්ලච්චයං සියා॥
gax:283:පණීතභොජනං වත්වා, පාචිත්ති පරිභුඤ්ජතො।
gae:භික්ඛුනී තු සචෙ හොති, පාටිදෙසනියං සියා॥
gax:284:ආජීවහෙතු සූපං වා, ඔදනං වා පනත්තනො।
gae:අත්ථාය විඤ්ඤාපෙත්වාන, දුක්කටං පරිභුඤ්ජතො॥
cen:චතුවිපත්තිකථා।
sub:අධිකරණපච්චයකථා
gax:285:විවාදාධිකරණම්හා, කති ආපත්තියො සියුං?
gae:විවාදාධිකරණම්හා, ද්වෙ පනාපත්තියො සියුං॥
gax:286:පාචිත්ති <pb M=.333/> උපසම්පන්නං, හොති ඔමසතො පන।
gae:භික්ඛුස්සානුපසම්පන්නං, ඔමසන්තස්ස දුක්කටං॥
gax:287:අනුවාදාධිකරණ-පච්චයාපත්තියො කති?
gae:අනුවාදාධිකරණ-පච්චයා තිවිධා සියුං॥
gax:288:අනුද්ධංසෙති චෙ භික්ඛුං, අමූලන්තිමවත්ථුනා।
gae:සඞ්ඝාදිසෙසමාපත්ති-මාපජ්ජති, න සංසයො॥
gax:289:තථා සඞ්ඝාදිසෙසෙන, අනුද්ධංසෙති චෙ පන।
gae:පාචිත්ති, දුක්කටං වුත්තං, තථාචාරවිපත්තියා॥
gax:290:ආපත්තිපච්චයා <pb V=.294/> වුත්තා, කති ආපත්තියො පන?
gae:ආපත්තිපච්චයා වුත්තා, චතස්සොව මහෙසිනා॥
gax:291:ජානං පාරාජිකං ධම්මං, සචෙ ඡාදෙති භික්ඛුනී।
gae:චුතා, ථුල්ලච්චයං හොති, සචෙ වෙමතිකා සියා॥
gax:292:පාචිත්ති භික්ඛු සඞ්ඝාදි-සෙසං ඡාදෙති චෙ පන।
gae:තථාචාරවිපත්තිං තු, සචෙ ඡාදෙති දුක්කටං॥
gax:293:ආපත්තියො හි කිච්චාධි-කරණපච්චයා කති?
gae:පඤ්චෙව හොන්ති කිච්චාධි-කරණපච්චයා පන॥
gax:294:සමනුභාසනායෙව, ඤත්තියා දුක්කටං ඵුසෙ।
gae:සමණී අච්චජන්තීව, උක්ඛිත්තස්සානුවත්තිකා॥
gax:295:ථුල්ලච්චයං ද්වයං ද්වීහි, කම්මවාචාහි සා ඵුසෙ।
gae:කම්මවාචාය ඔසානෙ, තස්සා පාරාජිකං සියා॥
gax:296:සමනුභාසනායෙව, භෙදකස්සානුවත්තිකා।
gae:න පරිච්චජති තං ලද්ධිං, හොති සඞ්ඝාදිසෙසතා॥
gax:297:සමනුභාසනායෙව, පාපිකාය ච දිට්ඨියා।
gae:යාවතතියකං තස්සා, පාචිත්තච්චජතොපි ච॥
cen:අධිකරණපච්චයකථා।
sub:ඛන්ධකපුච්ඡාකථා
gax:298:ඛන්ධකෙසුපි <pb M=.334/> ආපත්ති-පභෙදං ආගතං පන।
gae:පාටවත්ථාය භික්ඛූනං, පවක්ඛාමි නිබොධථ॥
gax:299:ඛන්ධකෙ පඨමෙ තාව, කති ආපත්තියො සියුං?
gae:ඛන්ධකෙ පඨමෙ තාව, ද්වෙ පනාපත්තියො සියුං॥
gax:300:ඌනවීසතිවස්සං තු, කරොතො උපසම්පදං।
gae:හොති පාචිත්තියං තස්ස, සෙසෙසු පන දුක්කටං॥
gax:301:කති <pb V=.295/> ආපත්තියො හොන්ති।
gax:ඛන්ධකෙ තු උපොසථෙ?
gax:තිස්සො ආපත්තියො හොන්ති।
gae:ඛන්ධකෙ තු උපොසථෙ॥
gax:302:“නස්සන්තෙතෙ විනස්සන්තු”, ඉති භෙදපුරක්ඛකා।
gae:උපොසථස්ස කරණෙ, ථුල්ලච්චයමුදීරිතං॥
gax:303:උක්ඛිත්තකෙන සද්ධිං තු, කරොන්තස්ස උපොසථං।
gae:හොති පාචිත්තියං තස්ස, සෙසෙසු පන දුක්කටං॥
gax:304:කති ආපත්තියො වුත්තා, වද වස්සූපනායිකෙ?
gae:එකාව දුක්කටාපත්ති, වුත්තා වස්සූපනායිකෙ॥
gax:305:කති ආපත්තියො වුත්තා, ඛන්ධකෙ තු පවාරණෙ?
gae:තිස්සො ආපත්තියො වුත්තා, උපොසථසමා මතා॥
gax:306:කති ආපත්තියො වුත්තා, චම්මෙ? තිස්සොව දීපිතා।
gae:මාරෙන්තානං තු පාචිත්ති, ගහෙත්වා වච්ඡතරිං පන॥
gax:307:අඞ්ගජාතං ඡුපන්තස්ස, රත්තෙන පන චෙතසා।
gae:තස්ස ථුල්ලච්චයං වුත්තං, සෙසෙසු පන දුක්කටං॥
gax:308:කති ආපත්තියො වුත්තා, භෙසජ්ජක්ඛන්ධකෙ පන?
gae:තිස්සො ආපත්තියො වුත්තා, භෙසජ්ජක්ඛන්ධකෙ පන॥
gax:309:සමන්තා <pb M=.335/> ද්වඞ්ගුලෙ තත්ථ, ථුල්ලච්චයමුදීරිතං।
gae:භොජ්ජයාගූසු පාචිත්ති, සෙසෙසු පන දුක්කටං॥
gax:310:කථිනෙ නත්ථි ආපත්ති, පඤ්ඤත්තං කෙවලං පන।
gae:කති චීවරසංයුත්තෙ, වුත්තා ආපත්තියො පන?
gax:311:තිස්සො චීවරසංයුත්තෙ, වුත්තා ආපත්තියො පන।
gae:කුසවාකමයෙ චීරෙ, ථුල්ලච්චයමුදීරිතං॥
gax:312:සනිස්සග්ගාව පාචිත්ති, අතිරෙකෙ තු චීවරෙ।
gae:සෙසෙසු දුක්කටං වුත්තං, බුද්ධෙනාදිච්චබන්ධුනා॥
gax:313:චම්පෙය්යකෙ ච කොසම්බෙ, කම්මස්මිං පාරිවාසිකෙ।
gae:තථා සමුච්චයෙ එකා, දුක්කටාපත්ති දීපිතා॥
gax:314:කති <pb V=.296/> ආපත්තියො වුත්තා, සමථක්ඛන්ධකෙ පන?
gae:ද්වෙයෙවාපත්තියො වුත්තා, සමථක්ඛන්ධකෙ පන॥
gax:315:ඡන්දස්ස දායකො භික්ඛු, පාචිත්ති යදි ඛීයති।
gae:සෙසෙසු පන සබ්බත්ථ, දුක්කටං සමුදාහටං॥
gax:316:කති ඛුද්දකවත්ථුස්මිං, වුත්තා ආපත්තියො පන?
gae:තිස්සො ඛුද්දකවත්ථුස්මිං, වුත්තා ආපත්තියො පන॥
gax:317:අත්තනො අඞ්ගජාතං තු, ඡින්දං ථුල්ලච්චයං ඵුසෙ।
gae:රොමන්ථෙ හොති පාචිත්ති, සෙසෙ ආපත්ති දුක්කටං॥
gax:318:තථා සෙනාසනස්මිං තු, තිස්සො ආපත්තියො සියුං।
gae:විස්සජ්ජනෙ ච ගරුනො, ථුල්ලච්චයමුදීරිතං॥
gax:319:නික්කඩ්ඪනෙ ච පාචිත්ති, සඞ්ඝිකම්හා විහාරතො।
gae:සෙසෙසු පන සබ්බත්ථ, දුක්කටං සමුදාහටං॥
gax:320:කති ආපත්තියො සඞ්ඝ-භෙදෙ වුත්තා මහෙසිනා?
gae:ද්වෙ පනාපත්තියො සඞ්ඝ-භෙදෙ වුත්තා මහෙසිනා॥
gax:321:භෙදානුවත්තකානං <pb M=.336/> තු, ථුල්ලච්චයමුදීරිතං।
gae:ගණභොගෙ තු භික්ඛූනං, පාචිත්ති පරිදීපිතා॥
gax:322:ඛන්ධකෙ වත්තසංයුත්තෙ, කති ආපත්තියො මතා?
gae:ඛන්ධකෙ වත්තසංයුත්තෙ, දුක්කටාපත්තියෙව සා॥
gax:323:ඨපනෙ පාතිමොක්ඛස්ස, තථා එකාව දීපිතා।
gae:භික්ඛුනික්ඛන්ධකෙ චාපි, කති ආපත්තියො මතා?
gax:324:භික්ඛුනික්ඛන්ධකෙ චාපි, ද්වෙ පනාපත්තියො මතා।
gae:අපවාරණාය පාචිත්ති, සෙසෙසු පන දුක්කටං॥
cen:ඛන්ධකපුච්ඡාකථා නිට්ඨිතා।
sub:සමුට්ඨානසීසකථා
gax:325:විභඞ්ගෙසු <pb V=.297/> පන ද්වීසු, පඤ්ඤත්තානි මහෙසිනා।
gae:යානි පාරාජිකාදීනි, උද්දිසන්ති උපොසථෙ॥
gax:326:තෙසං දානි පවක්ඛාමි, සමුට්ඨානමිතො පරං।
gae:පාටවත්ථාය භික්ඛූනං, තං සුණාථ සමාහිතා॥
gax:327:කායො ච වාචාපි ච කායවාචා।
gax:තානෙව චිත්තෙන යුතානි තීණි।
gax:එකඞ්ගිකං ද්වඞ්ගිතිවඞ්ගිකන්ති।
gae:ඡධා සමුට්ඨානවිධිං වදන්ති॥
gax:328:තෙසු එකෙන වා ද්වීහි, තීහි වාථ චතූහි වා।
gae:ඡහි වාපත්තියො නානා-සමුට්ඨානෙහි ජායරෙ॥
gax:329:තත්ථ පඤ්චසමුට්ඨානා, කා චාපත්ති න විජ්ජති।
gae:හොති එකසමුට්ඨානා, පච්ඡිමෙහෙව තීහිපි॥
gax:330:තථෙව <pb M=.337/> ද්විසමුට්ඨානා, කායතො කායචිත්තතො।
gae:වාචතො වාචචිත්තම්හා, තතියච්ඡට්ඨතොපි ච॥
gax:331:චතුත්ථච්ඡට්ඨතො චෙව, පඤ්චමච්ඡට්ඨතොපි ච।
gae:ජායතෙ පඤ්චධාවෙසා, සමුට්ඨාති න අඤ්ඤතො॥
gax:332:තිසමුට්ඨානිකා නාම, පඨමෙහි ච තීහිපි।
gae:පච්ඡිමෙහි ච තීහෙව, සමුට්ඨාති න අඤ්ඤතො॥
gax:333:පඨමා තතියා චෙව, චතුත්ථච්ඡට්ඨතොපි ච।
gae:දුතියා තතියා චෙව, පඤ්චමච්ඡට්ඨතොපි ච॥
gax:334:ද්විධා චතුසමුට්ඨානා, ජායතෙ න පනඤ්ඤතො।
gae:එකධා ඡසමුට්ඨානා, සමුට්ඨාති ඡහෙව හි॥
bod:ආහ ච –
gax:335:“තිධා එකසමුට්ඨානා, පඤ්චධා ද්විසමුට්ඨිතා।
gae:ද්විධා තිචතුරො ඨානා, එකධා ඡසමුට්ඨිතා”॥
gax:336:තෙරසෙව <pb V=.298/> ච නාමානි, සමුට්ඨානවිසෙසතො।
gae:ලභන්තාපත්තියො සබ්බා, තානි වක්ඛාමිතො පරං॥
gax:337:පඨමන්තිමවත්ථුඤ්ච, දුතියං සඤ්චරිත්තකං।
gae:සමනුභාසනඤ්චෙව, කථිනෙළකලොමකං॥
gax:338:පදසොධම්මමද්ධානං, ථෙය්යසත්ථඤ්ච දෙසනා।
gae:භූතාරොචනකඤ්චෙව, චොරිවුට්ඨාපනම්පි ච॥
gax:339:අනනුඤ්ඤාතකඤ්චාති, සීසානෙතානි තෙරස।
gae:තෙරසෙතෙ සමුට්ඨාන-නයා විඤ්ඤූහි චින්තිතා॥
gax:340:තත්ථ යා තු චතුත්ථෙන, සමුට්ඨානෙන ජායතෙ।
gae:<b>ආදිපාරාජිකුට්ඨානා,</b> අයන්ති පරිදීපිතා॥
gax:341:සචිත්තකෙහි <pb M=.338/> තීහෙව, සමුට්ඨානෙහි යා පන।
gae:ජායතෙ සා පනුද්දිට්ඨා, <b>අදින්නාදානපුබ්බකා</b>॥
gax:342:සමුට්ඨානෙහි යාපත්ති, ජාතුච්ඡහිපි ජායතෙ।
gae:<b>සඤ්චරිත්තසමුට්ඨානා,</b> නාමාති පරිදීපිතා॥
gax:343:ඡට්ඨෙනෙව සමුට්ඨාති, සමුට්ඨානෙන යා පන।
gae:සමුට්ඨානවසෙනායං, වුත්තා <b>සමනුභාසනා</b>॥
gax:344:තතියච්ඡට්ඨතොයෙව, සමුට්ඨාති හි යා පන।
gae:සමුට්ඨානවසෙනායං, <b>කථිනු</b>පපදා මතා॥
gax:345:ජායතෙ යා පනාපත්ති, කායතො කායචිත්තතො।
gae:අය<b>මෙළකලොමා</b>දි-සමුට්ඨානාති දීපිතා॥
gax:346:ජායතෙ යා පනාපත්ති, වාචතො වාචචිත්තතො।
gae:අයං තු <b>පදසොධම්ම-සමුට්ඨානා</b>ති වුච්චති॥
gax:347:කායතො කායවාචම්හා, චතුත්ථච්ඡට්ඨතොපි ච।
gae:ජායතෙ සා පන<b>ද්ධාන-සමුට්ඨානා</b>ති සූචිතා॥
gax:348:චතුත්ථච්ඡට්ඨතොයෙව, සමුට්ඨාති හි යා පන।
gae:<b>ථෙය්යසත්ථසමුට්ඨානා,</b> අයන්ති පරිදීපිතා॥
gax:349:පඤ්චමෙනෙව යා චෙත්ථ, සමුට්ඨානෙන ජායතෙ।
gae:සමුට්ඨානවසෙනායං, <b>ධම්මදෙසනසඤ්ඤිතා</b>॥
gax:350:අචිත්තකෙහි <pb V=.299/> තීහෙව, සමුට්ඨානෙහි යා සියා।
gae:සමුට්ඨානවසෙනායං, <b>භූතාරොචනපුබ්බකා</b>॥
gax:351:පඤ්චමච්ඡට්ඨතොයෙව, යා සමුට්ඨානතො සියා।
gae:අයං තු පඨිතා <b>චොරි-වුට්ඨාපන</b>සමුට්ඨිතා॥
gax:352:දුතියා තතියම්හා ච, පඤ්චමච්ඡට්ඨතොපි යා।
gae:ජායතෙ <b>අනනුඤ්ඤාත-සමුට්ඨානා</b> අයං සියා॥
gax:353:පඨමං දුතියං තත්ථ, චතුත්ථං නවමම්පි ච।
gae:දසමං ද්වාදසමඤ්චාති, සමුට්ඨානං සචිත්තකං॥
gax:354:එකෙකස්මිං <pb M=.339/> සමුට්ඨානෙ, සදිසා ඉධ දිස්සරෙ।
gae:සුක්කඤ්ච කායසංසග්ගො, පඨමානියතොපි ච॥
gax:355:පුබ්බුපපරිපාකො ච, රහො භික්ඛුනියා සහ।
gae:සභොජනෙ, රහො ද්වෙ ච, අඞ්ගුලී, උදකෙ හසං॥
gax:356:පහාරෙ, උග්ගිරෙ චෙව, තෙපඤ්ඤාසා ච සෙඛියා।
gae:අධක්ඛකුබ්භජාණුඤ්ච, ගාමන්තරමවස්සුතා॥
gax:357:තලමට්ඨුදසුද්ධි ච, වස්සංවුට්ඨා තථෙව ච।
gae:ඔවාදාය න ගච්ඡන්තී, නානුබන්ධෙ පවත්තිනිං॥
gax:358:පඤ්චසත්තති නිද්දිට්ඨා, කායචිත්තසමුට්ඨිතා।
gae:ඉමෙ එකසමුට්ඨානා, මෙථුනෙන සමා මතා॥
cen:පඨමපාරාජිකසමුට්ඨානං।
gax:359:විග්ගහං, උත්තරිඤ්චෙව, දුට්ඨුල්ලං, අත්තකාමතා।
gae:දුට්ඨදොසා දුවෙ චෙව, දුතියානියතොපි ච॥
gax:360:අච්ඡින්දනඤ්ච පරිණාමො, මුසා, ඔමසපෙසුණා।
gae:දුට්ඨුල්ලාරොචනඤ්චෙව, පථවීඛණනම්පි ච॥
gax:361:භූතගාමඤ්ඤවාදො ච, උජ්ඣාපනකමෙව ච।
gae:නික්කඩ්ඪො, සිඤ්චනඤ්චෙව, තථා ආමිසහෙතු ච॥
gax:362:භුත්තාවිං, එහනාදරිං, භිංසාපනකමෙව ච।
gae:අපනිධෙය්ය, සඤ්චිච්ච, පාණං, සප්පාණකම්පි ච॥
gax:363:උක්කොටනං =00 තථා ඌනො, සංවාසො, නාසනෙන ච।
gae:සහධම්මිකං, විලෙඛාය, මොහනාමූලකෙන ච॥
gax:364:කුක්කුච්චං, ඛීයනං දත්වා, පරිණාමෙය්ය පුග්ගලෙ।
gae:කිං තෙ, අකාලං, අච්ඡින්දෙ, දුග්ගහා, නිරයෙන වා॥
gax:365:ගණස්ස <pb M=.340/> ච විභඞ්ගඤ්ච, දුබ්බලාසා තථෙව ච।
gae:ධම්මිකං කථිනුද්ධාරං, සඤ්චිච්චාඵාසුමෙව ච॥
gax:366:සයං උපස්සයං දත්වා, අක්කොසෙය්ය ච චණ්ඩිකා।
gae:කුලමච්ඡරිනී අස්ස, ගබ්භිනිං වුට්ඨපෙය්ය ච॥
gax:367:පායන්තිං, ද්වෙ ච වස්සානි, සඞ්ඝෙනාසම්මතම්පි ච।
gae:තිස්සො ගිහිගතා වුත්තා, තිස්සොයෙව කුමාරිකා॥
gax:368:ඌනද්වාදසවස්සා ද්වෙ, තථාලං තාව තෙති ච।
gae:සොකාවස්සා තථා පාරි-වාසිකච්ඡන්දදානතො॥
gax:369:අනුවස්සං දුවෙ චාති, සික්ඛා එකූනසත්තති।
gae:අදින්නාදානතුල්යත්තා, තිසමුට්ඨානිකා කතා॥
cen:දුතියපාරාජිකසමුට්ඨානං।
gax:370:සඤ්චරිකුටිමහල්ලකං, ධොවාපනඤ්ච පටිග්ගහො।
gae:චීවරස්ස ච විඤ්ඤත්ති, ගහණඤ්ච තදුත්තරිං॥
gax:371:උපක්ඛටද්වයඤ්චෙව, තථා දූතෙන චීවරං।
gae:කොසියං, සුද්ධකාළානං, ද්වෙභාගාදානමෙව ච॥
gax:372:ඡබ්බස්සානි, පුරාණස්ස, ලොමධොවාපනම්පි ච।
gae:රූපියස්ස පටිග්ගාහො, උභො නානප්පකාරකා॥
gax:373:ඌනබන්ධනපත්තො ච, වස්සසාටිකසුත්තකං।
gae:විකප්පාපජ්ජනං, යාව, ද්වාර, දානඤ්ච සිබ්බනං॥
gax:374:පූවෙහි, පච්චයො ජොතිං, රතනං, සූචි, මඤ්චකං।
gae:තූලං, නිසීදනං, කණ්ඩු, වස්සිකා, සුගතස්ස ච॥
gax:375:අඤ්ඤවිඤ්ඤත්තිසික්ඛා ච, අඤ්ඤචෙතාපනම්පි ච।
gae:සඞ්ඝිකෙන දුවෙ වුත්තා, ද්වෙ මහාජනිකෙන ච॥
gax:376:තථා <pb M=.341/> =01 පුග්ගලිකෙනෙකං, ගරුපාවුරණං ලහුං।
gae:ද්වෙ විඝාසොදසාටී ච, තථා සමණචීවරං॥
gax:377:ඉති එකූනපණ්ණාස, ධම්මා දුක්ඛන්තදස්සිනා।
gae:ඡසමුට්ඨානිකා එතෙ, සඤ්චරිත්තසමා කතා॥
cen:සඤ්චරිත්තසමුට්ඨානං।
gax:378:සඞ්ඝභෙදො ච භෙදානු-වත්තදුබ්බචදූසකා।
gae:දුට්ඨුල්ලච්ඡාදනං, දිට්ඨි, ඡන්ද, උජ්ජග්ඝිකා දුවෙ॥
gax:379:අප්පසද්දා දුවෙ වුත්තා, තථා න බ්යාහරෙති ච।
gae:ඡමා, නීචාසනෙ, ඨානං, පච්ඡතො, උප්පථෙන ච॥
gax:380:වජ්ජච්ඡාදානුවත්තා ච, ගහණං, ඔසාරෙය්ය ච।
gae:පච්චක්ඛාමීති සික්ඛා ච, තථා කිස්මිඤ්චිදෙව ච॥
gax:381:සංසට්ඨා ද්වෙ, වධිත්වා ච, විසිබ්බෙත්වා ච දුක්ඛිතං।
gae:පුනදෙව ච සංසට්ඨා, නෙව වූපසමෙය්ය ච॥
gax:382:ජානං සභික්ඛුකාරාමං, තථෙව න පවාරයෙ।
gae:තථා අන්වද්ධමාසඤ්ච, සහජීවිනියො දුවෙ॥
gax:383:සචෙ මෙ චීවරං අය්යෙ, අනුබන්ධිස්සසීති ච।
gae:සත්තතිංස ඉමෙ ධම්මා, සම්බුද්ධෙන පකාසිතා॥
gax:384:සබ්බෙ එතෙ සමුට්ඨානා, කායවාචාදිතො සියුං।
gae:සමාසමසමෙනෙව, කතා සමනුභාසනා॥
cen:සමනුභාසනසමුට්ඨානං।
gax:385:කථිනානි ච තීණාදි, පත්තො, භෙසජ්ජමෙව ච।
gae:අච්චෙකම්පි ච සාසඞ්කං, පක්කමන්තද්වයම්පි ච॥
gax:386:තථා <pb M=.342/> උපස්සයං ගන්ත්වා, භොජනඤ්ච පරම්පරං।
gae:අනතිරිත්තං සභත්තො, විකප්පෙත්වා තථෙව ච॥
gax:387:රඤ්ඤො, විකාලෙ, වොසාසා-රඤ්ඤකුස්සයවාදිකා।
gae:පත්තසන්නිචයඤ්චෙව, පුරෙ, පච්ඡා, විකාලකෙ॥
gax:388:පඤ්චාහිකං =02, සඞ්කමනිං, තථා ආවසථද්වයං।
gae:පසාඛෙ, ආසනෙ චාති, එකූනතිංසිමෙ පන॥
gax:389:ද්විසමුට්ඨානිකා ධම්මා, නිද්දිට්ඨා කායවාචතො।
gae:කායවාචාදිතො චෙව, සබ්බෙ කථිනසම්භවා॥
cen:කථිනසමුට්ඨානං।
gax:390:ද්වෙ සෙය්යාහච්චපාදො ච, පිණ්ඩඤ්ච ගණභොජනං।
gae:විකාලෙ, සන්නිධිඤ්චෙව, දන්තපොනමචෙලකං॥
gax:391:උය්යුත්තඤ්ච වසුය්යොධිං, සුරා, ඔරෙන න්හායනං।
gae:දුබ්බණ්ණකරණඤ්චෙව, පාටිදෙසනියද්වයං॥
gax:392:ලසුණං, උපතිට්ඨෙය්ය, නච්චදස්සනමෙව ච।
gae:නග්ගං, අත්ථරණං, මඤ්චෙ, අන්තොරට්ඨෙ, තථා බහි॥
gax:393:අන්තොවස්සමගාරඤ්ච, ආසන්දිං, සුත්තකන්තනං।
gae:වෙය්යාවච්චං, සහත්ථා ච, ආවාසෙ ච අභික්ඛුකෙ॥
gax:394:ඡත්තං, යානඤ්ච සඞ්ඝාණිං, අලඞ්කාරං, ගන්ධවාසිතං।
gae:භික්ඛුනී, සික්ඛමානා ච, සාමණෙරී, ගිහීනියා॥
gax:395:තථා සංකච්චිකා චාති, තෙචත්තාලීසිමෙ පන।
gae:සබ්බෙ එළකලොමෙන, ද්විසමුට්ඨානිකා සමා॥
cen:එළකලොමසමුට්ඨානං।
gax:396:අඤ්ඤත්රාසම්මතො <pb M=.343/> චෙව, තථා අත්ථඞ්ගතෙන ච।
gae:තිරච්ඡානවිජ්ජා ද්වෙ වුත්තා, අනොකාසකතම්පි ච॥
gax:397:සබ්බෙ ඡ පනිමෙ ධම්මා, වාචතො වාචචිත්තතො।
gae:ද්විසමුට්ඨානිකා හොන්ති, පදසොධම්මතුල්යතා॥
cen:පදසොධම්මසමුට්ඨානං।
gax:398:එකං නාවං, පණීතඤ්ච, සංවිධානඤ්ච සංහරෙ।
gae:ධඤ්ඤං, නිමන්තිතා චෙව, පාටිදෙසනියට්ඨකං॥
gax:399:එතා =03 චතුසමුට්ඨානා, සික්ඛා චුද්දස හොන්ති හි।
gae:පඤ්ඤත්තා බුද්ධසෙට්ඨෙන, අද්ධානෙන සමා මතා॥
cen:අද්ධානසමුට්ඨානං।
gax:400:සුතිං, සූපාදිවිඤ්ඤත්තිං, අන්ධකාරෙ තථෙව ච।
gae:පටිච්ඡන්නෙ ච ඔකාසෙ, බ්යූහෙ චාති ඉමෙ ඡපි॥
gax:401:සබ්බෙ තු ද්විසමුට්ඨානා, චතුත්ථච්ඡට්ඨතො සියුං।
gae:ථෙය්යසත්ථසමුට්ඨානා, දෙසිතාදිච්චබන්ධුනා॥
cen:ථෙය්යසත්ථසමුට්ඨානං।
gax:402:ඡත්ත, දණ්ඩකරස්සාපි, සත්ථාවුධකරස්සපි।
gae:පාදුකූපාහනා, යානං, සෙය්යා, පල්ලත්ථිකාය ච॥
gax:403:වෙඨිතොගුණ්ඨිතො චාති, එකාදස නිදස්සිතා।
gae:සබ්බෙ එකසමුට්ඨානා, ධම්මදෙසනසඤ්ඤිතා॥
cen:ධම්මදෙසනසමුට්ඨානං।
gax:404:භූතාරොචනකඤ්චෙව <pb M=.344/>, චොරිවුට්ඨාපනම්පි ච।
gae:අනනුඤ්ඤාතමත්තඤ්හි, අසම්භින්නමිදං තයං॥
cen:සමුට්ඨානසීසකථා නිට්ඨිතා।
sub:එකුත්තරනයකථා
gax:405:කති ආපත්තියො හොන්ති, සමුට්ඨානෙන ආදිනා?
gae:පඤ්ච ආපත්තියො හොන්ති, කුටිං සංයාචිකාය තු॥
gax:406:කරොතො පන තිස්සොව, පයොගෙ දුක්කටාදයො।
gae:විකාලෙ පන පාචිත්ති, තථා අඤ්ඤාතිහත්ථතො॥
gax:407:ගහෙත්වා භුඤ්ජතො වුත්තං, පාටිදෙසනියම්පි ච।
gae:පඤ්චිමාපත්තියො හොන්ති, සමුට්ඨානෙන ආදිනා॥
gax:408:කති =04 ආපත්තියො හොන්ති, දුතියෙන තුවං භණ?
gae:ආපත්තියො චතස්සොව, හොන්තීති පරිදීපයෙ॥
gax:409:“කුටිං මම කරොථා”ති, සමාදිසති භික්ඛු චෙ।
gae:කරොන්ති චෙ කුටිං තස්ස, විපන්නං සබ්බථා පන॥
gax:410:තිස්සො පුරිමනිද්දිට්ඨා, පයොගෙ දුක්කටාදයො।
gae:පදසොධම්මමූලෙන, චතස්සොව භවන්තිමා॥
gax:411:තතියෙන කති ජායන්ති, සමුට්ඨානෙන මෙ භණ?
gae:තතියෙන තුවං බ්රූමි, පඤ්චධාපත්තියො සියුං॥
gax:412:භික්ඛු සංවිදහිත්වාන।
gax:කරොති ච කුටිං සචෙ।
gax:තිස්සො ආපත්තියො හොන්ති।
gae:පයොගෙ දුක්කටාදයො॥
gax:413:පණීතභොජනං <pb M=.345/> වත්වා, හොති පාචිත්ති භුඤ්ජතො।
gae:භික්ඛුනිං න නිවාරෙත්වා, පාටිදෙසනියං සියා॥
gax:414:සියුං කති චතුත්ථෙන, සමුට්ඨානෙන මෙ භණ?
gae:ඡළෙවාපත්තියො හොන්ති, මෙථුනං යදි සෙවති॥
gax:415:හොති පාරාජිකං තස්ස, කුටිං සංයාචිකාය තු।
gae:කරොතො පන තිස්සොව, පයොගෙ දුක්කටාදයො॥
gax:416:විකාලෙ පන පාචිත්ති, තථා අඤ්ඤාතිහත්ථතො।
gae:ගහෙත්වා භුඤ්ජතො වුත්තං, පාටිදෙසනියම්පි ච॥
gax:417:කති ආපත්තියො හොන්ති, පඤ්චමෙන? ඡ හොන්ති හි।
gae:මනුස්සුත්තරිධම්මං තු, වදං පාරාජිකං ඵුසෙ॥
gax:418:“කුටිං මම කරොථා”ති।
gax:සමාදිසති භික්ඛු චෙ।
gax:කරොන්ති චෙ කුටිං තිස්සො।
gae:හොන්ති තා දුක්කටාදයො॥
gax:419:වාචෙති පදසො ධම්මං, හොති පාචිත්ති භික්ඛුනො।
gae:දවකම්යතා වදන්තස්ස, තස්ස දුබ්භාසිතං සියා॥
gax:420:සමුට්ඨානෙන =05 ඡට්ඨෙන, කති ආපත්තියො සියුං?
gae:ඡ ච සංවිදහිත්වාන, භණ්ඩං හරති චෙ චුතො॥
gax:421:“කුටිං මම කරොථා”ති।
gax:සමාදිසති භික්ඛු චෙ।
gax:කරොන්ති චෙ කුටිං තිස්සො।
gae:හොන්ති තා දුක්කටාදයො॥
gax:422:පණීතභොජනං වත්වා, හොති පාචිත්ති භුඤ්ජතො।
gae:භික්ඛුනිං න නිවාරෙත්වා, පාටිදෙසනියං සියා॥
gax:423:ඉධ <pb M=.346/> යො විමතූපරමං පරමං।
gax:ඉමමුත්තරමුත්තරති।
gax:විනයං සුනයං සුනයෙන යුතො।
gae:ස ච දුත්තරමුත්තරමුත්තරති॥
cen:ආපත්තිසමුට්ඨානකථා।
gax:424:ඉතො පරං පවක්ඛාමි, පරමෙකුත්තරං නයං।
gae:අවික්ඛිත්තෙන චිත්තෙන, තං සුණාථ සමාහිතා॥
gax:425:කෙ ආපත්තිකරා ධම්මා, අනාපත්තිකරාපි කෙ?
gae:කා පනාපත්තියො නාම, ලහුකා ගරුකාපි කා?
gax:426:සාවසෙසා ච කාපත්ති, කා නාමානවසෙසකා?
gae:දුට්ඨුල්ලා නාම කාපත්ති, අදුට්ඨුල්ලාපි නාම කා?
gax:427:නියතා නාම කාපත්ති, කා පනානියතාපි ච?
gae:දෙසනාගාමිනී කා ච, කා චාදෙසනගාමිනී?
gax:428:සමුට්ඨානානි ආපත්ති-කරා ධම්මාති දීපිතා।
gae:අනාපත්තිකරා ධම්මා, සමථා සත්ත දස්සිතා॥
gax:429:පාරාජිකාදයො සත්ත-විධා ආපත්තියො සියුං।
gae:ලහුකා තත්ථ පඤ්චෙව, හොන්ති ථුල්ලච්චයාදයො॥
gax:430:පාරාජිකං ඨපෙත්වාන, සාවසෙසාවසෙසකා।
gae:එකා පාරාජිකාපත්ති, මතා අනවසෙසකා॥
gax:431:“දුට්ඨුල්ලා”ති =06 ච නිද්දිට්ඨා, දුවිධාපත්තිආදිතො।
gae:සෙසා පඤ්චවිධාපත්ති, “අදුට්ඨුල්ලා”ති දීපිතා॥
gax:432:පඤ්චානන්තරියසංයුත්තා, නියතානියතෙතරා।
gae:දෙසනාගාමිනී පඤ්ච, ද්වෙ පනාදෙසගාමිකා॥
cen:එකකකථා।
gax:433:අභබ්බාපත්තිකො <pb M=.347/> කො ච, භබ්බාපත්තිකපුග්ගලො?
gae:උපසම්පදකම්මං තු, සත්ථුනා කස්ස වාරිතං?
gax:434:ආපත්තිමාපජ්ජිතුං ද්වෙව ලොකෙ।
gax:බුද්ධා ච පච්චෙකබුද්ධා අභබ්බා।
gax:ආපත්තිමාපජ්ජිතුං ද්වෙව ලොකෙ।
gae:භික්ඛූ ච භබ්බා අථ භික්ඛුනී ච॥
gax:435:අද්ධවිහීනො අඞ්ගවිහීනො।
gax:වත්ථුවිපන්නො දුක්කටකාරී।
gax:නො පරිපුණ්ණො යාචති යො නො।
gae:තස්සුපසම්පදා පටිසිද්ධා॥
gax:436:අත්ථාපත්ති හවෙ ලද්ධ-සමාපත්තිස්ස භික්ඛුනො।
gae:අත්ථාපත්ති හි නො ලද්ධ-සමාපත්තිස්ස දීපිතා॥
gax:437:භූතස්සාරොචනං ලද්ධ-සමාපත්තිස්ස නිද්දිසෙ।
gae:අභූතාරොචනාපත්ති, අසමාපත්තිලාභිනො॥
gax:438:අත්ථි සද්ධම්මසංයුත්තා, අසද්ධම්මයුතාපි ච।
gae:සපරික්ඛාරසංයුත්තා, පරසන්තකසංයුතා॥
gax:439:පදසොධම්මමූලාදී, සද්ධම්මපටිසංයුතා।
gae:දුට්ඨුල්ලවාචසංයුත්තා, අසද්ධම්මයුතා සියා॥
gax:440:අතිරෙකදසාහං තු, ඨපනෙ චීවරාදිනො।
gae:අනිස්සජ්ජිත්වා භොගෙ ච, සපරික්ඛාරසංයුතා॥
gax:441:සඞ්ඝස්ස මඤ්චපීඨාදිං, අජ්ඣොකාසත්ථරෙපි ච।
gae:අනාපුච්ඡාව ගමනෙ, පරසන්තකසංයුතා॥
gax:442:කථඤ්හි =07 භණතො සච්චං, ගරුකං හොති භික්ඛුනො?
gae:කථං මුසා භණන්තස්ස, ලහුකාපත්ති ජායතෙ?
gax:443:“සිඛරණී”ති <pb M=.348/> සච්චං තු, භණතො ගරුකං සියා।
gae:සම්පජානමුසාවාදෙ, පාචිත්ති ලහුකා භවෙ॥
gax:444:කථං මුසා භණන්තස්ස, ගරුකං හොති භික්ඛුනො?
gae:කථඤ්ච භණතො සච්චං, ආපත්ති ලහුකා සියා?
gax:445:අභූතාරොචනෙ තස්ස, ගරුකාපත්ති දීපිතා।
gae:භූතස්සාරොචනෙ සච්චං, වදතො ලහුකා සියා॥
gax:446:කථං භූමිගතො දොසං, න වෙහාසගතො ඵුසෙ?
gae:කථං වෙහාසගො දොසං, න ච භූමිගතො ඵුසෙ?
gax:447:සඞ්ඝකම්මං විකොපෙතුං, හත්ථපාසං ජහං ඵුසෙ।
gae:කෙසමත්තම්පි ආකාසෙ, තිට්ඨතො නත්ථි වජ්ජතා॥
gax:448:ආහච්චපාදකං මඤ්චං, වෙහාසකුටියූපරි।
gae:පීඨං වාභිනිසීදන්තො, ආපජ්ජති න භූමිතො॥
gax:449:පවිසන්තො කථං භික්ඛු, ආපජ්ජති, න නික්ඛමං?
gae:පවිසන්තො කථං භික්ඛු, පවිසන්තො න චෙව තං?
gax:450:සඡත්තුපාහනො වත්ත-මපූරෙත්වාන කෙවලං।
gae:පවිසන්තො පනාපත්තිං, ආපජ්ජති, න නික්ඛමං॥
gax:451:ගමිකො ගමිකවත්තානි, අපූරෙත්වාන නික්ඛමං।
gae:නික්ඛමන්තොව ආපත්තිං, ඵුසෙය්ය, පවිසං න ච॥
gax:452:ආදියන්තො පනාපත්තිං, ආපජ්ජති කථං වද?
gae:තථෙවානාදියන්තොපි, ආපජ්ජති කථං වද?
gax:453:භික්ඛුනී අතිගම්භීරං, යා කාචුදකසුද්ධිකං।
gae:ආදියන්තී පනාපත්තිං, ආපජ්ජති, න සංසයො॥
gax:454:අනාදියිත්වා දුබ්බණ්ණ-කරණං පන චීවරං।
gae:යෙවං අනාදියන්තොව, ආපජ්ජති හි නාම සො॥
gax:455:සමාදියන්තො ආපත්තිං, ආපජ්ජති කථං පන?
gae:තථාසමාදියන්තොපි, ආපජ්ජති කථං පන?
gax:456:යො <pb M=.349/> =08 හි මූගබ්බතාදීනි, වතානිධ සමාදියං।
gae:සමාදියන්තො ආපත්තිං, ආපජ්ජති හි නාම සො॥
gax:457:යො හි කම්මකතො භික්ඛු, වුත්තං වත්තං පනත්තනො।
gae:තඤ්චාසමාදියන්තොව, ආපජ්ජති හි නාම සො॥
gax:458:කරොන්තොව පනාපත්තිං, කථමාපජ්ජතෙ නරො?
gae:න කරොන්තො කථං නාම, සමණො දොසවා සියා?
gax:459:භණ්ඩාගාරිකකම්මඤ්ච, වෙජ්ජකම්මඤ්ච චීවරං।
gae:අඤ්ඤාතිකාය සිබ්බන්තො, කරං ආපජ්ජතෙ නරො॥
gax:460:උපජ්ඣායස්ස වත්තානි, වත්තානි ඉතරස්ස වා।
gae:අකරොන්තො පනාපත්තිං, ආපජ්ජති හි නාම සො॥
gax:461:දෙන්තො ආපජ්ජතාපත්තිං, න දෙන්තොපි කථං භණ?
gae:අඤ්ඤාතිකාය යං කිඤ්චි, භික්ඛු භික්ඛුනියා පන॥
gax:462:චීවරං දදමානො හි, දෙන්තො ආපජ්ජතෙ පන।
gae:තථන්තෙවාසිකාදීනං, අදෙන්තො චීවරාදිකං॥
gax:463:අත්තසන්නිස්සිතා අත්ථි, තථෙව පරනිස්සිතා।
gae:මුදුලම්බාදිනො අත්තා, සෙසා හි පරනිස්සිතා॥
gax:464:කථඤ්ච පටිගණ්හන්තො, ආපජ්ජති හි වජ්ජතං?
gae:කථමප්පටිගණ්හන්තො, ආපජ්ජති හි වජ්ජතං?
gax:465:චීවරං පටිගණ්හන්තො, භික්ඛු අඤ්ඤාතිහත්ථතො।
gae:ඔවාදඤ්ච න ගණ්හන්තො, ආපජ්ජති හි වජ්ජතං॥
gax:466:කථඤ්ච පරිභොගෙන, ආපජ්ජති තපොධනො?
gae:කථං න පරිභොගෙන, ආපජ්ජති තපොධනො?
gax:467:යො හි නිස්සග්ගියං වත්ථුං, අච්චජිත්වා නිසෙවති।
gae:අයං තු පරිභොගෙන, ආපජ්ජති, න සංසයො॥
gax:468:අතික්කමෙන්තී සඞ්ඝාටි-චාරං පඤ්චාහිකං පන।
gae:අයං තු පරිභොගෙන, ආපජ්ජති හි භික්ඛුනී॥
gax:469:දිවාපජ්ජති <pb M=.350/> නො රත්තිං, රත්තිමෙව ච නො දිවා।
gae:ද්වාරං අසංවරිත්වාන, සෙන්තො ආපජ්ජතෙ දිවා॥
gax:470:සගාරසෙය්යකං =09 රත්තිං, ආපජ්ජති හි නො දිවා।
gae:අරුණුග්ගෙ පනාපත්ති, කථං න අරුණුග්ගමෙ?
gax:471:එකඡාරත්තසත්තාහ-දසාහාදිඅතික්කමෙ।
gae:ඵුසන්තො වුත්තමාපත්තිං, ආපජ්ජත්යරුණුග්ගමෙ॥
gax:472:පවාරෙත්වාන භුඤ්ජන්තො, ඵුසෙ න අරුණුග්ගමෙ।
gae:ඡින්දන්තස්ස සියාපත්ති, කථමච්ඡින්දතො සියා?
gax:473:ඡින්දන්තො භූතගාමඤ්ච, අඞ්ගජාතඤ්ච අත්තනො।
gae:පාරාජිකඤ්ච පාචිත්තිං, ඵුසෙ ථුල්ලච්චයම්පි ච॥
gax:474:න ඡින්දන්තො නඛෙ කෙසෙ, ආපජ්ජති හි නාම සො।
gae:ඡාදෙන්තොපජ්ජතාපත්තිං, නච්ඡාදෙන්තො කථං පන?
gax:475:ඡාදෙන්තො පන ආපත්තිං, ඡාදෙන්තොපජ්ජතෙ නරො।
gae:ආපජ්ජති පනච්ඡින්නො, නච්ඡාදෙන්තො තිණාදිනා॥
gax:476:ආපජ්ජති හි ධාරෙන්තො, න ධාරෙන්තො කථං පන?
gae:ධාරෙන්තො කුසචීරාදිං, ධාරෙන්තොපජ්ජතෙ පන॥
gax:477:දින්නං නිස්සට්ඨපත්තං තං, අධාරෙන්තොව දොසවා।
gae:සචිත්තකදුකං සඤ්ඤා-විමොක්ඛකදුකං භවෙ॥
cen:දුකකථා।
gax:478:අත්ථාපත්ති හි තිට්ඨන්තෙ, නාථෙ, නො පරිනිබ්බුතෙ।
gae:නිබ්බුතෙ න තු තිට්ඨන්තෙ, අත්ථාපත්තුභයත්ථපි॥
gax:479:රුහිරුප්පාදනාපත්ති, ඨිතෙ, නො පරිනිබ්බුතෙ।
gae:ථෙරමාවුසවාදෙන, වදතො පරිනිබ්බුතෙ॥
gax:480:ආපත්තියො <pb M=.351/> ඉමා ද්වෙපි, ඨපෙත්වා සුගතෙ පන।
gae:අවසෙසා ධරන්තෙපි, භවන්ති පරිනිබ්බුතෙ॥
gax:481:කාලෙයෙව සියාපත්ති, විකාලෙ න සියා කථං?
gae:විකාලෙ තු සියාපත්ති, න කාලෙ, උභයත්ථපි?
gax:482:භුඤ්ජතොනතිරිත්තං තු, කාලස්මිං, නො විකාලකෙ।
gae:විකාලභොජනාපත්ති, විකාලෙ, තු න කාලකෙ॥
gax:483:අවසෙසං =10 පනාපත්තිං, ආපජ්ජති හි සබ්බදා।
gae:සබ්බං කාලෙ විකාලෙ ච, නත්ථි තත්ථ ච සංසයො॥
gax:484:රත්තිමෙව පනාපත්තිං, ආපජ්ජති ච නො දිවා।
gae:දිවාපජ්ජති නො රත්තිං, ආපජ්ජතුභයත්ථපි॥
gax:485:සහසෙය්යා සියා රත්තිං, ද්වාරාසංවරමූලකා।
gae:දිවා, සෙසා පනාපත්ති, සියා රත්තිං දිවාපි ච॥
gax:486:දසවස්සො තු නො ඌන-දසවස්සො සියා කථං?
gae:හොතූනදසවස්සො, නො, දසවස්සූභයත්ථපි?
gax:487:උපට්ඨාපෙති චෙ බාලො, පරිසං දසවස්සිකො।
gae:ආපත්තිං පන අබ්යත්තො, ආපජ්ජති, න සංසයො॥
gax:488:තථූනදසවස්සො ච, “පණ්ඩිතොහ”න්ති ගණ්හති।
gae:පරිසං, දසවස්සො නො, සෙසමාපජ්ජතෙ උභො॥
gax:489:කාළෙ ආපජ්ජතාපත්තිං, න ජුණ්හෙ ජුණ්හකෙ කථං।
gae:ආපජ්ජති, න කාළස්මිං, ආපජ්ජතූභයත්ථපි?
gax:490:වස්සං අනුපගච්ඡන්තො, කාළෙ, නො ජුණ්හකෙ පන।
gae:ආපජ්ජතාපවාරෙන්තො, ජුණ්හෙ, න පන කාළකෙ॥
gax:491:අවසෙසං තු පඤ්ඤත්ත-මාපත්තිමවිපත්තිනා।
gae:කාළෙ චෙව ච ජුණ්හෙ ච, ආපජ්ජති, න සංසයො॥
gax:492:වස්සූපගමනං කාළෙ, නො ජුණ්හෙ, තු පවාරණා।
gae:ජුණ්හෙ කප්පති, නො කාළෙ, සෙසං පනුභයත්ථපි॥
gax:493:අත්ථාපත්ති <pb M=.352/> තු හෙමන්තෙ, න හොතීතරුතුද්වයෙ।
gae:ගිම්හෙයෙව න සෙසෙසු, වස්සෙ නො ඉතරද්වයෙ॥
gax:494:දිනෙ පාළිපදක්ඛාතෙ, කත්තිකෙ පුණ්ණමාසියා।
gae:ඨපිතං තු විකප්පෙත්වා, වස්සසාටිකචීවරං॥
gax:495:ආපජ්ජති ච හෙමන්තෙ, නිවාසෙති ච තං සචෙ।
gae:පුණ්ණමාදිවසස්මිඤ්හි, කත්තිකස්ස තු පච්ඡිමෙ॥
gax:496:තං අපච්චුද්ධරිත්වාව, හෙමන්තෙයෙව, නෙතරෙ।
gae:ආපජ්ජතීති නිද්දිට්ඨං, <b>කුරුන්දට්ඨකථාය</b> තු॥
gax:497:“අතිරෙකමාසො =11 සෙසො”ති।
gax:පරියෙසන්තො ච ගිම්හිකෙ।
gax:ගිම්හෙ ආපජ්ජතාපත්තිං।
gae:න ත්වෙවිතරුතුද්වයෙ॥
gax:498:විජ්ජමානෙ සචෙ නග්ගො, වස්සසාටිකචීවරෙ।
gae:ඔවස්සාපෙති යො කායං, වස්සෙ ආපජ්ජතීධ සො॥
gax:499:ආපජ්ජති හි සඞ්ඝොව, න ගණො න ච පුග්ගලො।
gae:ගණොව න ච සෙසා හි, පුග්ගලොව න චාපරෙ॥
gax:500:අධිට්ඨානං කරොන්තො වා, පාරිසුද්ධිඋපොසථං।
gae:සඞ්ඝො වාපජ්ජතාපත්තිං, න ගණො න ච පුග්ගලො॥
gax:501:සුත්තුද්දෙසමධිට්ඨානං, කරොන්තො වා උපොසථං।
gae:ගණො වාපජ්ජතාපත්තිං, න සඞ්ඝො න ච පුග්ගලො॥
gax:502:සුත්තුද්දෙසං කරොන්තො වා, එකො පන උපොසථං।
gae:පුග්ගලොපජ්ජතාපත්තිං, න ච සඞ්ඝො ගණො න ච॥
gax:503:ආපජ්ජති ගිලානොව, නාගිලානො කථං පන।
gae:ආපජ්ජතාගිලානොව, නො ගිලානො උභොපි ච?
gax:504:භෙසජ්ජෙන <pb M=.353/> පනඤ්ඤෙන, අත්ථෙ සති ච යො පන।
gae:විඤ්ඤාපෙති තදඤ්ඤං සො, ආපජ්ජති අකල්ලකො॥
gax:505:න භෙසජ්ජෙන අත්ථෙපි, භෙසජ්ජං විඤ්ඤාපෙති චෙ।
gae:ආපජ්ජතාගිලානොව, සෙසං පන උභොපි ච॥
gax:506:අත්ථාපත්ති හි අන්තොව, න බහිද්ධා, තථා බහි।
gae:ආපජ්ජති, න චෙවන්තො, අත්ථාපත්තුභයත්ථපි॥
gax:507:අනුපඛජ්ජ සෙය්යං තු, කප්පෙන්තො පන කෙවලං।
gae:ආපජ්ජති පනාපත්තිං, අන්තොයෙව ච, නො බහි॥
gax:508:අජ්ඣොකාසෙ තු මඤ්චාදිං, සන්ථරිත්වාන පක්කමං।
gae:බහියෙව ච, නො අන්තො, සෙසං පනුභයත්ථපි॥
gax:509:අන්තොසීමායෙවාපත්තිං, බහිසීමාය නෙව ච।
gae:බහිසීමාය, නො අන්තො-සීමාය, උභයත්ථපි॥
gax:510:සඡත්තුපාහනො =12 භික්ඛු, පවිසන්තො තපොධනො।
gae:උපචාරසීමොක්කන්තෙ, අන්තො ආපජ්ජතෙ පන॥
gax:511:ගමිකො දාරුභණ්ඩාදිං, පටිසාමනවත්තකං।
gae:අපූරෙත්වාන ගච්ඡන්තො, උපචාරස්සතික්කමෙ॥
gax:512:ආපජ්ජති පනාපත්තිං, බහිසීමායයෙව සො।
gae:සෙසමාපජ්ජතෙ අන්තො-බහිසීමාය සබ්බසො॥
cen:තිකකථා।
gax:513:සකවාචාය ආපන්නො, පරවාචාය සුජ්ඣති।
gae:පරවාචාය ආපන්නො, සකවාචාය සුජ්ඣති॥
gax:514:සකවාචාය ආපන්නො, සකවාචාය සුජ්ඣති।
gae:පරවාචාය ආපන්නො, පරවාචාය සුජ්ඣති॥
gax:515:වචීද්වාරිකමාපත්තිං <pb M=.354/>, ආපන්නො සකවාචතො।
gae:තිණවත්ථාරකං ගන්ත්වා, පරවාචාය සුජ්ඣති॥
gax:516:තථා අප්පටිනිස්සග්ගෙ, පාපිකාය හි දිට්ඨියා।
gae:පරස්ස කම්මවාචාය, ආපජ්ජිත්වාන වජ්ජතං॥
gax:517:දෙසෙන්තො භික්ඛුනො මූලෙ, සකවාචාය සුජ්ඣති।
gae:වචීද්වාරිකමාපත්තිං, ආපන්නො භික්ඛුසන්තිකෙ॥
gax:518:දෙසෙත්වා තං විසුජ්ඣන්තො, සකවාචාය සුජ්ඣති।
gae:සඞ්ඝාදිසෙසමාපත්තිං, යාවතතියකං පන॥
gax:519:පරස්ස කම්මවාචාය, ආපජ්ජිත්වා තථා පුන।
gae:පරස්ස පරිවාසාදි-කම්මවාචාය සුජ්ඣති॥
gax:520:කායෙනාපජ්ජතාපත්තිං, වාචාය ච විසුජ්ඣති।
gae:වාචායාපජ්ජතාපත්තිං, කායෙන ච විසුජ්ඣති॥
gax:521:කායෙනාපජ්ජතාපත්තිං, කායෙනෙව විසුජ්ඣති।
gae:වාචායාපජ්ජතාපත්තිං, වාචායෙව විසුජ්ඣති॥
gax:522:කායද්වාරිකමාපත්තිං, කායෙනාපජ්ජතෙ, පුන।
gae:දෙසෙන්තො තං පනාපත්තිං, වාචායෙව විසුජ්ඣති॥
gax:523:වචීද්වාරිකමාපත්තිං =13, ආපජ්ජිත්වාන වාචතො।
gae:තිණවත්ථාරකං ගන්ත්වා, කායෙනෙව විසුජ්ඣති॥
gax:524:කායද්වාරිකමාපත්තිං, ආපජ්ජිත්වාන කායතො।
gae:තිණවත්ථාරකං ගන්ත්වා, කායෙනෙව විසුජ්ඣති॥
gax:525:වචීද්වාරිකමාපත්තිං, ආපජ්ජිත්වා තපොධනො।
gae:තමෙව පන දෙසෙන්තො, වාචායෙව විසුජ්ඣති॥
gax:526:සුත්තො ආපජ්ජතාපත්තිං, පටිබුද්ධො විසුජ්ඣති।
gae:ආපන්නො පටිබුද්ධොව, සුත්තො සුජ්ඣති සො කථං?
gax:527:සුත්තො ආපජ්ජතාපත්තිං, සුත්තොයෙව විසුජ්ඣති।
gae:පටිබුද්ධොව ආපන්නො, පටිබුද්ධො විසුජ්ඣති?
gax:528:සගාරසෙය්යකාදිං <pb M=.355/> තු, සුත්තො ආපජ්ජතෙ නරො।
gae:දෙසෙන්තො පන තං ඤත්වා, පටිබුද්ධො විසුජ්ඣති॥
gax:529:ආපජ්ජිත්වාන ජග්ගන්තො, තිණවත්ථාරකෙ පන।
gae:සමථෙ තු සයන්තොව, සුත්තො වුට්ඨාති නාම සො॥
gax:530:සගාරසෙය්යකාදිං තු, සුත්තො ආපජ්ජතෙ නරො।
gae:සයන්තො තිණවත්ථාරෙ, සුත්තොයෙව විසුජ්ඣති॥
gax:531:ආපජ්ජිත්වා පනාපත්තිං, ජග්ගන්තො පන කෙවලං।
gae:දෙසෙන්තො පන තං පච්ඡා, පටිබුද්ධො විසුජ්ඣති॥
gax:532:ආපජ්ජිත්වා අචිත්තොව, සචිත්තොව විසුජ්ඣති।
gae:ආපජ්ජිත්වා සචිත්තොව, අචිත්තොව විසුජ්ඣති॥
gax:533:ආපජ්ජිත්වා අචිත්තොව, අචිත්තොව විසුජ්ඣති।
gae:ආපජ්ජිත්වා සචිත්තොව, සචිත්තොව විසුජ්ඣති॥
gax:534:අචිත්තො, චිත්තකාපත්තිං, ආපජ්ජිත්වා තපොධනො।
gae:පච්ඡා තං පන දෙසෙන්තො, සචිත්තොව විසුජ්ඣති॥
gax:535:තථා සචිත්තකාපත්තිං, ආපජ්ජිත්වා සචිත්තකො।
gae:සයන්තො තිණවත්ථාරෙ, අචිත්තොව විසුජ්ඣති॥
gax:536:එවමෙවං අමිස්සෙත්වා, පච්ඡිමං තු පදද්වයං।
gae:එත්ථ වුත්තානුසාරෙන, වෙදිතබ්බං විභාවිනා॥
gax:537:ආපජ්ජති =14 ච කම්මෙන, අකම්මෙන විසුජ්ඣති।
gae:ආපජ්ජති අකම්මෙන, කම්මෙනෙව විසුජ්ඣති॥
gax:538:කම්මෙනාපජ්ජතාපත්තිං, කම්මෙනෙව විසුජ්ඣති।
gae:ආපජ්ජති අකම්මෙන, අකම්මෙන විසුජ්ඣති॥
gax:539:අච්චජං පාපිකං දිට්ඨිං, ආපජ්ජිත්වාන කම්මතො।
gae:දෙසෙන්තො පන තං පච්ඡා, අකම්මෙන විසුජ්ඣති॥
gax:540:විසට්ඨිආදිකාපත්තිං <pb M=.356/>, ආපජ්ජිත්වා අකම්මතො।
gae:පරිසුජ්ඣති කම්මෙන, පරිවාසාදිනා පන॥
gax:541:සමනුභාසනං භික්ඛු, ආපජ්ජති ච කම්මතො।
gae:පරිවාසාදිනා පච්ඡා, කම්මෙනෙව විසුජ්ඣති॥
gax:542:අවසෙසං පනාපත්තිං, ආපජ්ජති අකම්මතො।
gae:දෙසෙන්තො පන තං පච්ඡා, අකම්මෙනෙව සුජ්ඣති॥
gax:543:සම්මුඛාපත්තිමාපන්නො, විසුජ්ඣති අසම්මුඛා।
gae:අසම්මුඛාපි ආපන්නො, සම්මුඛාව විසුජ්ඣති॥
gax:544:සම්මුඛාපත්තිමාපන්නො, සම්මුඛාව විසුජ්ඣති।
gae:අසම්මුඛාව ආපන්නො, විසුජ්ඣති අසම්මුඛා॥
gax:545:අච්චජං පාපකං දිට්ඨිං, ආපන්නො සඞ්ඝසම්මුඛෙ।
gae:වුට්ඨානකාලෙ සඞ්ඝෙන, කිඤ්චි කම්මං න විජ්ජති॥
gax:546:විසට්ඨිආදිකාපත්තිං, ආපජ්ජිත්වා අසම්මුඛා।
gae:සඞ්ඝසම්මුඛතොයෙව, විසුජ්ඣති න චඤ්ඤථා॥
gax:547:සමනුභාසනං සඞ්ඝ-සම්මුඛාපජ්ජතෙ, පුන।
gae:සඞ්ඝස්ස සම්මුඛායෙව, විසුජ්ඣති, න චඤ්ඤථා॥
gax:548:මුසාවාදාදිකං සෙසං, ආපජ්ජති අසම්මුඛා।
gae:තං පච්ඡා පන දෙසෙන්තො, විසුජ්ඣති අසම්මුඛා॥
gax:549:අජානන්තොව ආපන්නො, ජානන්තොව විසුජ්ඣති।
gae:ජානන්තො පන ආපන්නො, අජානන්තො විසුජ්ඣති॥
gax:550:අජානන්තොව ආපන්නො, අජානන්තො විසුජ්ඣති।
gae:ජානන්තො පන ආපන්නො, ජානන්තොව විසුජ්ඣති॥
gax:551:අචිත්තකචතුක්කෙන =15, සදිසං සබ්බථා ඉදං।
gae:අජානන්තචතුක්කන්ති, වෙදිතබ්බං විභාවිනා॥
gax:552:ආගන්තුකොව ආපත්තිං, ආපජ්ජති, න චෙතරො।
gae:ආවාසිකොව ආපත්තිං, ආපජ්ජති, න චෙතරො॥
gax:553:ආගන්තුකො <pb M=.357/> තථාවාසි-කොපි ආපජ්ජරෙ උභො।
gae:අත්ථාපත්ති ච සෙසං තු, උභො නාපජ්ජරෙ පන॥
gax:554:සඡත්තුපාහනො චෙව, සසීසං පාරුතොපි ච।
gae:විහාරං පවිසන්තො ච, විචරන්තොපි තත්ථ ච॥
gax:555:ආගන්තුකොව ආපත්තිං, ආපජ්ජති, න චෙතරො।
gae:ආවාසවත්තමාවාසී, අකරොන්තොව දොසවා॥
gax:556:න චෙවාගන්තුකො, සෙස-මාපජ්ජන්ති උභොපි ච।
gae:අසාධාරණමාපත්තිං, නාපජ්ජන්ති උභොපි ච॥
gax:557:වත්ථුනානත්තතා අත්ථි, නත්ථි ආපත්තිනානතා।
gae:අත්ථි ආපත්තිනානත්තං, නත්ථි වත්ථුස්ස නානතා॥
gax:558:වත්ථුනානත්තතා චෙව, අත්ථි ආපත්තිනානතා।
gae:නෙවත්ථි වත්ථුනානත්තං, නො ච ආපත්තිනානතා॥
gax:559:පාරාජිකචතුක්කස්ස, වත්ථුනානත්තතා මතා।
gae:ආපත්තිනානතා නත්ථි, සෙසාපත්තීස්වයං නයො॥
gax:560:සමණො සමණී කාය-සංසග්ගං තු කරොන්ති චෙ।
gae:සඞ්ඝාදිසෙසො භික්ඛුස්ස, භික්ඛුනියා පරාජයො॥
gax:561:එවං ආපත්තිනානත්තං, නත්ථි වත්ථුස්ස නානතා।
gae:කායස්ස පන සංසග්ගො, උභින්නං වත්ථු හොති හි॥
gax:562:තථෙව ලසුණස්සාපි, ඛාදනෙ භික්ඛුනී පන।
gae:ආපජ්ජති හි පාචිත්තිං, භික්ඛුනො හොති දුක්කටං॥
gax:563:පාරාජිකානං පන චෙ චතුන්නං।
gax:සඞ්ඝාදිසෙසෙහි ච තෙරසෙහි।
gax:හොතෙව වත්ථුස්ස ච නානභාවො।
gae:ආපත්තියා චෙව හි නානභාවො॥
gax:564:පාරාජිකානි =16 <pb M=.358/> චත්තාරි, ආපජ්ජන්තානමෙකතො।
gae:භික්ඛුනීසමණානං තු, උභින්නං පන සබ්බසො॥
gax:565:වත්ථුස්ස නත්ථි නානත්තං, නත්ථි ආපත්තිනානතා।
gae:විසුං පනාපජ්ජන්තෙසු, අයමෙව විනිච්ඡයො॥
gax:566:අත්ථි වත්ථුසභාගත්තං, නත්ථාපත්තිසභාගතා।
gae:අත්ථාපත්තිසභාගතා, නත්ථි වත්ථුසභාගතා॥
gax:567:අත්ථි වත්ථුසභාගත්තං, අත්ථාපත්තිසභාගතා।
gae:නත්ථි වත්ථුසභාගත්තං, නත්ථාපත්තිසභාගතා॥
gax:568:භික්ඛූනං භික්ඛුනීනඤ්ච, කායසංසග්ගකෙ සති।
gae:අත්ථි වත්ථුසභාගත්තං, නත්ථාපත්තිසභාගතා॥
gax:569:ආදිතො පන භික්ඛුස්ස, චතූස්වන්තිමවත්ථුසු।
gae:සියාපත්තිසභාගත්තං, න ච වත්ථුසභාගතා॥
gax:570:භික්ඛූනං භික්ඛුනීනඤ්ච, චතූස්වන්ති මවත්ථුසු।
gae:අත්ථි වත්ථුසභාගත්තං, අත්ථාපත්තිසභාගතා॥
gax:571:සාධාරණාසු සබ්බාසු, ආපත්තීස්වප්යයං නයො।
gae:අසාධාරණාසු නෙවත්ථි, වත්ථාපත්තිසභාගතා॥
gax:572:අත්ථාපත්ති උපජ්ඣායෙ, නෙව සද්ධිවිහාරිකෙ।
gae:අත්ථි සද්ධිවිහාරස්මිං, උපජ්ඣායෙ න විජ්ජති॥
gax:573:අත්ථාපත්ති උපජ්ඣායෙ, තථා සද්ධිවිහාරිකෙ।
gae:නෙවාපත්ති උපජ්ඣායෙ, නෙව සද්ධිවිහාරිකෙ॥
gax:574:උපජ්ඣායෙන කත්තබ්බ-වත්තස්සාකරණෙ පන।
gae:උපජ්ඣායො ඵුසෙ වජ්ජං, න ච සද්ධිවිහාරිකො॥
gax:575:උපජ්ඣායස්ස කත්තබ්බ-වත්තස්සාකරණෙ පන।
gae:නත්ථාපත්ති උපජ්ඣායෙ, අත්ථි සද්ධිවිහාරිකෙ॥
gax:576:සෙසං පනිධ ආපත්තිං, ආපජ්ජන්ති උභොපි ච।
gae:අසාධාරණමාපත්තිං, නාපජ්ජන්ති උභොපි ච॥
gax:577:ආදියන්තො <pb M=.359/> ගරුං දොසං, පයොජෙන්තො ලහුං ඵුසෙ।
gae:ආදියන්තො ලහුං දොසං, පයොජෙන්තො ගරුං ඵුසෙ॥
gax:578:ආදියන්තො =17 පයොජෙන්තො, ගරුකෙයෙව තිට්ඨති।
gae:ආදියන්තො පයොජෙන්තො, ලහුකෙයෙව තිට්ඨති॥
gax:579:පාදං වාපි තතො උද්ධං, ආදියන්තො ගරුං ඵුසෙ।
gae:“ගණ්හා”ති ඌනකං පාදං, ආණාපෙන්තො ලහුං ඵුසෙ॥
gax:580:එතෙනෙව උපායෙන, සෙසකම්පි පදත්තයං।
gae:අත්ථසම්භවතොයෙව, වෙදිතබ්බං විභාවිනා॥
gax:581:කාලෙයෙව පනාපත්ති, නො විකාලෙ කථං සියා?
gae:විකාලෙයෙව ආපත්ති, න ච කාලෙ කථං සියා?
gax:582:අත්ථාපත්ති හි කාලෙ ච, විකාලෙ ච පකාසිතා?
gae:නෙව කාලෙ විකාලෙ ච, අත්ථාපත්ති පකාසිතා?
gax:583:පවාරෙත්වාන භුඤ්ජන්තො, කාලෙ අනතිරිත්තකං।
gae:කාලෙ ආපජ්ජතාපත්තිං, න විකාලෙති දීපයෙ॥
gax:584:විකාලභොජනාපත්තිං, විකාලෙ න ච කාලකෙ।
gae:සෙසං කාලෙ විකාලෙ ච, ආපජ්ජති, න සංසයො॥
gax:585:අසාධාරණමාපත්තිං, භික්ඛුනීනං වසා පන।
gae:නෙවාපජ්ජති කාලෙපි, නො විකාලෙපි සබ්බදා॥
gax:586:කිං පටිග්ගහිතං කාලෙ, නො විකාලෙ තු කප්පති?
gae:විකාලෙ කිඤ්ච නො කාලෙ, ගහිතං පන කප්පති?
gax:587:කාලෙ චෙව විකාලෙ ච, කිං නාම වද කප්පති?
gae:නෙව කාලෙ ච කිං නාම, නො විකාලෙ ච කප්පති?
gax:588:ආමිසං තු පුරෙභත්තං, පටිග්ගහිතකං පන।
gae:කාලෙයෙව තු භික්ඛූනං, නො විකාලෙ තු කප්පති॥
gax:589:පානකං තු විකාලස්මිං, පටිග්ගහිතකං පන।
gae:විකාලෙයෙව කාලෙ ච, අපරජ්ජු න කප්පති॥
gax:590:සත්තාහකාලිකඤ්චෙව <pb M=.360/>, චතුත්ථං යාවජීවිකං।
gae:කාලෙ චෙව විකාලෙ ච, කප්පතීති විනිද්දිසෙ॥
gax:591:අත්තනො අත්තනො කාල-මතීතං කාලිකත්තයං।
gae:මංසං අකප්පියඤ්චෙව, තථා උග්ගහිතම්පි ච॥
gax:592:කුලදූසනකම්මාදිං =18, කත්වා උප්පන්නභොජනං।
gae:කාලෙ චෙව විකාලෙ ච, න ච කප්පති භික්ඛුනො॥
gax:593:පච්චන්තිමෙසු දෙසෙසු, ආපජ්ජති න මජ්ඣිමෙ।
gae:මජ්ඣිමෙ පන දෙසස්මිං, න ච පච්චන්තිමෙසු හි॥
gax:594:පච්චන්තිමෙසු දෙසෙසු, ආපජ්ජති ච මජ්ඣිමෙ।
gae:පච්චන්තිමෙසු දෙසෙසු, නාපජ්ජති න මජ්ඣිමෙ॥
gax:595:සීමං සමුද්දෙ බන්ධන්තො, භික්ඛු පච්චන්තිමෙසු හි।
gae:ආපජ්ජති පනාපත්තිං, න චාපජ්ජති මජ්ඣිමෙ॥
gax:596:ගණෙන පඤ්චවග්ගෙන, කරොන්තො උපසම්පදං।
gae:චම්මත්ථරණං ධුවන්හානං, සගුණඞ්ගුණුපාහනං॥
gax:597:ධාරෙන්තො මජ්ඣිමෙ වජ්ජං, ඵුසෙ පච්චන්තිමෙසු නො।
gae:අවසෙසං පනාපත්තිං, ආපජ්ජතූභයත්ථපි॥
gax:598:අසාධාරණආපත්තිං, භික්ඛුනීනං වසා පන।
gae:පච්චන්තිමෙසු වා භික්ඛු, නාපජ්ජති න මජ්ඣිමෙ॥
gax:599:පච්චන්තිමෙසු දෙසෙසු, කප්පතෙ න ච මජ්ඣිමෙ।
gae:කප්පතෙ, මජ්ඣිමෙ දෙසෙ, නො ච පච්චන්තිමෙසු හි॥
gax:600:පච්චන්තිමෙසු දෙසෙසු, කප්පතෙ, මජ්ඣිමෙපි කිං?
gae:පච්චන්තිමෙසු චෙවාපි, කිං න කප්පති මජ්ඣිමෙ?
gax:601:පච්චන්තිමෙසු දෙසෙසු, වුත්තං වත්ථු චතුබ්බිධං।
gae:නිද්දිසෙ කප්පතී චෙව, න ච කප්පති මජ්ඣිමෙ॥
gax:602:“ඉදං <pb M=.361/> චතුබ්බිධං වත්ථු, දෙසස්මිං පන මජ්ඣිමෙ।
gae:න කප්පතී”ති වුත්තඤ්හි, “මජ්ඣිමෙයෙව කප්පති”॥
gax:603:පච්චන්තිමෙසු දෙසෙසු, එවං වුත්තං න කප්පති।
gae:පඤ්චලොණාදිකං සෙසං, උභයත්ථපි කප්පති॥
gax:604:අකප්පියන්ති යං නාම, පටික්ඛිත්තං මහෙසිනා।
gae:උභයත්ථපි තං සබ්බං, න ච කප්පති භික්ඛුනො॥
gax:605:අන්තො ආපජ්ජතාපත්තිං, ආපජ්ජති ච, නො බහි।
gae:බහි ආපජ්ජතාපත්තිං, න ච අන්තො කුදාචනං॥
gax:606:ආපජ්ජති =19 පනන්තො ච, බහි චෙවුභයත්ථපි।
gae:නෙව අන්තො ච ආපත්තිං, ආපජ්ජති ච, නො බහි॥
gax:607:අනුපඛජ්ජසෙය්යාදිං, අන්තොයෙව ච, නො බහි।
gae:සඞ්ඝිකං පන මඤ්චාදිං, අජ්ඣොකාසෙ තු කිඤ්චිපි॥
gax:608:නික්ඛිපිත්වාන ගච්ඡන්තො, නො අන්තො, බහියෙව ච।
gae:සෙසමාපජ්ජතාපත්තිං, අන්තො චෙව තථා බහි॥
gax:609:අසාධාරණමාපත්තිං, භික්ඛුනීනං වසා පන।
gae:නෙවාපජ්ජති අන්තොපි, න බහිද්ධාපි සබ්බථා॥
gax:610:ගාමෙ ආපජ්ජතාපත්තිං, නො අරඤ්ඤෙ කථං වද?
gae:ආපජ්ජති අරඤ්ඤස්මිං, න ච ගාමෙ කථං වද?
gax:611:ආපජ්ජති ච ගාමෙපි, අරඤ්ඤෙපි කථං වද?
gae:නෙවාපජ්ජති ගාමෙපි, නො අරඤ්ඤෙ කථං වද?
gax:612:අන්තරඝරසංයුත්තා, සෙක්ඛපඤ්ඤත්තියො පන।
gae:ආපජ්ජති හි තං භික්ඛු, ගාමස්මිං, නො අරඤ්ඤකෙ॥
gax:613:අගණා අරුණං නාම, උට්ඨාපෙන්තී ච භික්ඛුනී।
gae:ආපජ්ජති පනාපත්තිං, අරඤ්ඤෙ, නො ච ගාමකෙ॥
gax:614:මුසාවාදාදිමාපත්තිං <pb M=.362/>, ආපජ්ජතූභයත්ථපි।
gae:අසාධාරණමාපත්තිං, ආපජ්ජති න කත්ථචි॥
gax:615:ආපජ්ජති ගිලානොව, නාගිලානො කුදාචනං।
gae:අගිලානොව ආපත්තිං, ඵුසෙ, නො ච ගිලානකො॥
gax:616:අගිලානො ගිලානො ච, ආපජ්ජන්ති උභොපි ච।
gae:නාපජ්ජන්ති ගිලානො ච, අගිලානො උභොපි ච॥
gax:617:භෙසජ්ජෙන පනඤ්ඤෙන, අත්ථෙ සති ච යො පන।
gae:විඤ්ඤාපෙති තදඤ්ඤං සො, ආපජ්ජති අකල්ලකො॥
gax:618:න භෙසජ්ජෙන අත්ථෙපි, භෙසජ්ජං විඤ්ඤාපෙති චෙ।
gae:ආපජ්ජතාගිලානොව, ආපත්තිං ලොලමානසො॥
gax:619:මුසාවාදාදිකං සෙසං, ආපජ්ජන්ති උභොපි ච।
gae:අසාධාරණමාපත්තිං, නාපජ්ජන්ති උභොපි ච॥
cen:චතුක්කකථා।
gax:620:පඤ්ච =20 ආපත්තියො හොන්ති, මුසාවාදස්ස කාරණා।
gae:පාරාජිකං ගරුංථුල්ල-ච්චයං පාචිත්ති දුක්කටං॥
gax:621:ආනිසංසා පනුද්දිට්ඨා, පඤ්චෙව කථිනත්ථරෙ।
gae:අනාමන්තාසමාදාන-චරණං ගණභොජනං॥
gax:622:යො තත්ථ චීවරුප්පාදො, සො ච නෙසං භවිස්සති।
gae:චීවරං යාවදත්ථඤ්ච, ගහෙතුම්පි ච වට්ටති॥
gax:623:තෙලං පඤ්චවිධං වුත්තං, නිප්පපඤ්චෙන සත්ථුනා।
gae:වසා මධුකඑරණ්ඩ-තිලසාසපසම්භවං॥
gax:624:අච්ඡමච්ඡවසා චෙව, සුසුකා සූකරස්ස ච।
gae:ගද්රභස්ස වසා චෙති, වසා පඤ්චවිධා මතා॥
gax:625:මූලඛන්ධග්ගබීජානි <pb M=.363/>, ඵළුබීජඤ්ච පණ්ඩිතො।
gae:පඤ්චමං බීජබීජන්ති, පඤ්ච බීජානි දීපයෙ॥
gax:626:ඵලං සමණකප්පෙහි, පරිභුඤ්ජෙය්ය පඤ්චහි।
gae:අග්ගිසත්ථනඛක්කන්තං, අබීජුබ්බට්ටබීජකං॥
gax:627:පණ්ණුණ්ණතිණචොළානං, වාකස්ස ච වසෙනිධ।
gae:භිසියො භාසිතා පඤ්ච, මුනිනා මොහනාසිනා॥
gax:628:පවාරණාපි පඤ්චෙව, ඔදනාදීහි පඤ්චහි।
gae:පටිග්ගාහාපි පඤ්චෙව, කායාදිගහණෙන ච॥
gax:629:පඤ්චානිසංසා විනයඤ්ඤුකස්මිං।
gax:මහෙසිනා කාරුණිකෙන වුත්තා।
gax:සුරක්ඛිතං හොති සකඤ්ච සීලං।
gae:කුක්කුච්චමඤ්ඤස්ස නිරාකරොති॥
gax:630:විසාරදො භාසති සඞ්ඝමජ්ඣෙ।
gax:සුඛෙන නිග්ගණ්හති වෙරිභික්ඛූ।
gax:ධම්මස්ස චෙව ඨිතියා පවත්තො।
gae:තස්මාදරං තත්ථ කරෙය්ය ධීරො॥
cen:පඤ්චකකථා।
gax:631:ඡවච්ඡෙදනකා =21 වුත්තා, ඡළභිඤ්ඤෙන තාදිනා।
gae:මඤ්චපීඨමතික්කන්ත-පමාණඤ්ච නිසීදනං॥
gax:632:තථා කණ්ඩුපටිච්ඡාදී, වස්සසාටිකචීවරං।
gae:චීවරං සුගතස්සාපි, චීවරෙන පමාණකං॥
gax:633:ඡහාකාරෙහි ආපත්තිං, ආපජ්ජති න අඤ්ඤථා।
gae:අලජ්ජිතාය අඤ්ඤාණ-කුක්කුච්චෙහි තථෙව ච॥
gax:634:විපරිතාය සඤ්ඤාය, කප්පියෙපි අකප්පියෙ।
gae:සතිසම්මොසතො චෙව, ආපජ්ජති, න සංසයො॥
gax:635:ඡහි <pb M=.364/> අඞ්ගෙහි යුත්තෙන।
gax:උපසම්පාදනා පන।
gax:කාතබ්බා, නිස්සයො චෙව।
gae:දාතබ්බො, සාමණෙරකො॥
gax:636:භික්ඛුනාපට්ඨපෙතබ්බො, සතතං ධම්මචක්ඛුනා।
gae:ආපත්තිං පන ජානාති, අනාපත්තිං ගරුං ලහුං॥
gax:637:පාතිමොක්ඛානි විත්ථාරා, උභයානි පනස්ස හි।
gae:ස්වාගතානි භවන්තෙව, සුවිභත්තානි අත්ථතො॥
gax:638:අනුබ්යඤ්ජනසො චෙව, සුත්තසො සුවිනිච්ඡිතා।
gae:දසවස්සොපි වා හොතිතිරෙකදසවස්සිකො॥
cen:ඡක්කකථා।
gax:639:සත්ත සාමීචියො වුත්තා, සත්තෙව සමථාපි ච।
gae:පඤ්ඤත්තාපත්තියො සත්ත, සත්තබොජ්ඣඞ්ගදස්සිනා॥
cen:සත්තකකථා।
gax:640:කුලානි ඉධ දූසෙති, ආකාරෙහි පනට්ඨහි।
gae:පුප්ඵෙන ච ඵලෙනාපි, චුණ්ණෙනපි ච දූසකො॥
gax:641:මත්තිකාදන්තකට්ඨෙහි, වෙළුයා වෙජ්ජිකායපි।
gae:ජඞ්ඝපෙසනිකෙනාපි, ආජීවස්සෙව කාරණා॥
gax:642:අට්ඨෙවානතිරිත්තාපි <pb V=.322/>, අතිරිත්තාපි අට්ඨ ච।
gae:අකප්පියකතං චෙවාගහිතුච්චාරිතම්පි ච॥
gax:643:කතං අහත්ථපාසෙපි, න ච භුත්තාවිනා කතං।
gae:පවාරිතෙන යඤ්චෙව, කතං භුත්තාවිනාපි ච॥
gax:644:ආසනා <pb M=.365/> වුට්ඨිතෙනාපි, අතිරිත්තකතම්පි ච।
gae:අවුත්තමලමෙතන්ති, න ගිලානාතිරිත්තකං॥
gax:645:ඉමෙ අට්ඨෙව නිද්දිට්ඨා, ඤෙය්යා අනතිරිත්තකා।
gae:අතිරිත්තා පනෙතෙසං, පටික්ඛෙපෙන දීපිතා॥
gax:646:සහපුබ්බපයොගෙසු, දුක්කටං ඤාතඤත්තිසු।
gae:දුරූපචිණ්ණෙ ආමාසෙ, දුක්කටං පටිසාවනෙ॥
gax:647:අට්ඨමං පන නිද්දිට්ඨං, තථා විනයදුක්කටං।
gae:ඉති අට්ඨවිධං හොති, සබ්බමෙව ච දුක්කටං॥
gax:648:එහිභික්ඛූපසම්පදා, සරණගමනෙන ච।
gae:පඤ්හාබ්යාකරණොවාදා, ගරුධම්මපටිග්ගහො॥
gax:649:තථා ඤත්තිචතුත්ථෙන, කම්මෙනෙවට්ඨවාචිකා।
gae:දූතෙන භික්ඛුනීනන්ති, අට්ඨෙව උපසම්පදා॥
gax:650:අසද්ධම්මා පනට්ඨෙව, නිද්දිට්ඨා සුද්ධදිට්ඨිනා।
gae:අට්ඨෙවුපොසථඞ්ගානි, වෙදිතබ්බානි විඤ්ඤුනා॥
gax:651:සක්කාරො ච අසක්කාරො।
gax:ලාභාලාභො යසායසො।
gax:පාපිච්ඡා පාපමිත්තත්තං।
gae:අසද්ධම්මා පනට්ඨිමෙ॥
gax:652:පාණං න හනෙ, න චාදින්නමාදියෙ।
gax:මුසා න භාසෙ, න ච මජ්ජපො සියා।
gax:අබ්රහ්මචරියා විරමෙය්ය මෙථුනා।
gae:රත්තිං න භුඤ්ජෙය්ය විකාලභොජනං॥
gax:653:මාලං <pb M=.366/> න ධාරෙ, න ච ගන්ධමාචරෙ।
gax:මඤ්චෙ ඡමායංව සයෙථ සන්ථතෙ।
gax:එතඤ්හි <pb V=.323/> අට්ඨඞ්ගිකමාහුපොසථං।
gae:බුද්ධෙන දුක්ඛන්තගුනා පකාසිතං॥
gax:654:අට්ඨෙව පන පානානි, නිද්දිට්ඨානි මහෙසිනා।
gae:භික්ඛු අට්ඨඞ්ගසංයුත්තො, භික්ඛුනොවාදමරහති॥
cen:අට්ඨකකථා।
gax:655:භොජනානි පණීතානි, නව වුත්තානි සත්ථුනා।
gae:දුක්කටං පන නිද්දිට්ඨං, නව මංසානි ඛාදතො॥
gax:656:පාතිමොක්ඛස්ස උද්දෙසා, නවෙව පරිදීපිතා।
gae:උපොසථා නවෙවෙත්ථ, සඞ්ඝො නවහි භිජ්ජති॥
cen:නවකකථා।
gax:657:දස අක්කොසවත්ථූනි, දස සික්ඛාපදානි ච।
gae:අකප්පියානි මංසානි, දස සුක්කානි වෙ දස॥
gax:658:ජාති නාමඤ්ච ගොත්තඤ්ච, කම්මං සිප්පඤ්ච රොගතා।
gae:ලිඞ්ගාපත්ති කිලෙසා ච, අක්කොසෙන දසෙව හි॥
gax:659:දස ආදීනවා රඤ්ඤො, අන්තෙපුරප්පවෙසනෙ।
gae:දසාකාරෙහි සඞ්ඝාදි-සෙසො ඡන්නොති දීපිතො॥
gax:660:දස කම්මපථා පුඤ්ඤා, අපුඤ්ඤාපි තථා දස।
gae:දසෙව දානවත්ථූනි, දසෙව රතනානි ච॥
gax:661:අන්නං පානඤ්ච වත්ථඤ්ච, මාලා ගන්ධවිලෙපනං।
gae:යානඤ්ච සෙය්යාවසථං, පදීපෙය්යන්තිමෙ දස॥
gax:662:අවන්දියා මුනින්දෙන, දීපිතා දස පුග්ගලා।
gae:දසෙව පංසුකූලානි, දස චීවරධාරණා॥
gax:663:සොසානිකං <pb M=.367/> පාපණිකං, තථා උන්දූරඛායිතං।
gae:ගොඛායිතග්ගිනා දඩ්ඪං, අජිකූපචිකඛායිතං॥
gax:664:ථූපචීවරිකඤ්චෙව, තථෙව අභිසෙකියං।
gae:ගතපච්ඡාගතඤ්චෙති, දසධා පංසුකූලිකං॥
gax:665:සබ්බනීලාදයො <pb V=.324/> වුත්තා, දස චීවරධාරණා।
gae:චීවරානි නවෙවෙත්ථ, සද්ධිං සංකච්චිකාය ච॥
cen:දසකකථා।
gax:666:එකාදස පනාභබ්බා, පුග්ගලා පණ්ඩකාදයො।
gae:හොන්තෙවානුපසම්පන්නා, උපසම්පාදිතාපි ච॥
gax:667:පත්තා අකප්පියා වුත්තා, එකාදස භවන්ති හි।
gae:දාරුජෙන ච පත්තෙන, දසෙව රතනුබ්භවා॥
gax:668:එකාදස තථා හොන්ති, පාදුකාපි අකප්පියා।
gae:එකාදසෙව සීමායො, අසීමාති පකාසිතා॥
gax:669:අතිඛුද්දාතිමහන්තා, ඛණ්ඩච්ඡායානිමිත්තකා।
gae:අනිමිත්තා, බහිට්ඨෙන, සම්මතා, නදියං තථා॥
gax:670:ජාතස්සරෙ, සමුද්දෙ වා, සම්භින්නජ්ඣොත්ථටාපි ච।
gae:සීමායපි අසීමායො, එකාදස ඉමා සියුං॥
gax:671:එකාදසෙව පථවී, කප්පියා ච අකප්පියා।
gae:ගණ්ඨිකා කප්පියා වුත්තා, එකාදස ච වීධකා॥
gax:672:එකාදසවිධං වුත්තං, අධිට්ඨාතබ්බචීවරං।
gae:තිචීවරං තථා කණ්ඩු-පටිච්ඡාදී, නිසීදනං॥
gax:673:පච්චත්ථරණං, වස්සික-සාටිකා, මුඛපුඤ්ඡනං।
gae:දකසාටි, පරික්ඛාර-චොළං, සංකච්චිකාපි ච॥
gax:674:යාවතතියකා <pb M=.368/> සබ්බෙ, එකාදස පකාසිතා।
gae:අරිට්ඨො, චණ්ඩකාළී ච, උක්ඛිත්තස්සානුවත්තිකා॥
gax:675:අට්ඨ සඞ්ඝාදිසෙසෙසු, උභින්නං තු වසා පන।
gae:එකාදස ඉමෙ යාව-තතියාති පකාසිතා॥
gax:676:නිස්සයස්ස දසෙකාව, පටිප්පස්සද්ධියො පන।
gae:ඡධාචරියතො වුත්තා, උපජ්ඣායා තු පඤ්චධා॥
cen:එකාදසකකථා।
gax:677:තෙරසෙව <pb V=.325/> ධුතඞ්ගානි, පරමානි ච චුද්දස।
gae:සොළසෙව තු “ජාන”න්ති, පඤ්ඤත්තානි මහෙසිනා॥
gax:678:සඋත්තරං විනයවිනිච්ඡයං තු යො।
gax:අනුත්තරං සකලමපීධ ජානති।
gax:මහත්තරෙ විනයනයෙ අනුත්තරෙ।
gae:නිරුත්තරො භවති හි සො, න සංසයො॥
cen:එකුත්තරනයො සමත්තො।
sub:සෙදමොචනකථා
gax:679:ඉතො පරං පවක්ඛාමි, භික්ඛූනං සුණතං පුන।
gae:සෙදමොචනගාථායො, පටුභාවකරා වරා॥
gax:680:උබ්භක්ඛකං විවජ්ජෙත්වා, අධොනාභිං විවජ්ජිය।
gae:පටිච්ච මෙථුනං ධම්මං, කථං පාරාජිකො සියා?
gax:681:කබන්ධසත්තකායස්ස, උරෙ හොති මුඛං සචෙ।
gae:මුඛෙන මෙථුනං ධම්මං, කත්වා පාරාජිකො භවෙ॥
gax:682:සුඤ්ඤෙ නිස්සත්තකෙ දීපෙ, එකො භික්ඛු සචෙ වසෙ।
gae:මෙථුනපච්චයා තස්ස, කථං පාරාජිකො සියා?
gax:683:ලම්බී <pb M=.369/> වා මුදුපිට්ඨී වා, වච්චමග්ගෙ මුඛෙපි වා।
gae:අඞ්ගජාතං පවෙසෙන්තො, සකෙ පාරාජිකො භවෙ॥
gax:684:සයං නාදියතෙ කිඤ්චි, පරඤ්ච න සමාදපෙ।
gae:සංවිධානඤ්ච නෙවත්ථි, කථං පාරාජිකො සියා?
gax:685:සුඞ්කඝාතෙ අතික්කන්තෙ, නාදියන්තො පරස්ස තු।
gae:ආණත්තිඤ්ච විනායෙව, හොති පාරාජිකො යති॥
gax:686:හරන්තො ගරුකං භණ්ඩං, ථෙය්යචිත්තෙන පුග්ගලො।
gae:පරස්ස තු පරික්ඛාරං, න ච පාරාජිකො කථං?
gax:687:තිරච්ඡානගතානං <pb V=.326/> තු, පුග්ගලො ගරුභණ්ඩකං।
gae:ගණ්හන්තො ථෙය්යචිත්තෙන, න ච පාරාජිකො සියා॥
gax:688:අත්තනො සන්තකං දත්වා, භික්ඛු පාරාජිකො කථං?
gae:“මරතූ”ති අසප්පාය-භොජනං දෙති චෙ චුතො॥
gax:689:පිතරි පිතුසඤ්ඤී ච, මාතුසඤ්ඤී ච මාතරි।
gae:හන්ත්වානන්තරියං කම්මං, න ඵුසෙය්ය කථං නරො?
gax:690:තිරච්ඡානගතා මාතා, තිරච්ඡානගතො පිතා।
gae:තස්මානන්තරියං නත්ථි, මාරිතෙසු උභොසුපි॥
gax:691:අනාදියන්තො ගරුකං, පරඤ්ච න සමාදපෙ।
gae:ගච්ඡං ඨිතො නිසින්නො වා, කථං පාරාජිකො භණ?
gax:692:මනුස්සුත්තරිකෙ ධම්මෙ, කත්වාන කතිකං තතො।
gae:සම්භාවනාධිප්පායො සො, අතික්කමති චෙ චුතො॥
gax:693:සඞ්ඝාදිසෙසා චත්තාරො, භවෙය්යුං එකවත්ථුකා।
gae:කථං? කථෙහි මෙ පුට්ඨො, විනයෙ චෙ විසාරදො॥
gax:694:සඤ්චරිත්තඤ්ච දුට්ඨුල්ලං, සංසග්ගං අත්තකාමතං।
gae:ඉත්ථියා පටිපජ්ජන්තො, ඵුසෙය්ය චතුරො ඉමෙ॥
gax:695:සඞ්ඝාදිසෙසමාපන්නො, ඡාදෙත්වා සුචිරං පන।
gae:අචරිත්වා යථාවුත්තං, වත්තං සො වුට්ඨිතො කථං?
gax:696:සුක්කවිස්සට්ඨිමාපන්නො <pb M=.370/>, භික්ඛුභාවෙ ඨිතො පන।
gae:පරිවත්තෙ තු ලිඞ්ගස්මිං, නත්ථි සඞ්ඝාදිසෙසතා॥
gax:697:කුද්ධො ආරාධකො හොති।
gax:කුද්ධො හොති ච නින්දිතො।
gax:අථ කො නාම සො ධම්මො।
gae:යෙන කුද්ධො පසංසිතො?
gax:698:වණ්ණස්මිං භඤ්ඤමානෙ යො, තිත්ථියානං තු කුජ්ඣති।
gae:ආරාධකො, සම්බුද්ධස්ස, යදි කුජ්ඣති නින්දිතො॥
gax:699:අත්ථඞ්ගතෙ තු සූරියෙ, භොජනං භික්ඛු භුඤ්ජති।
gae:න ඛිත්තචිත්තොනුම්මත්තො, නිරාපත්ති කථං භවෙ?
gax:700:යො <pb V=.327/> ච රොමන්ථයිත්වාන, රත්තිං ඝසති භොජනං।
gae:නත්ථි තස්ස පනාපත්ති, විකාලභොජනෙන හි॥
gax:701:අත්ථඞ්ගතෙ ච සූරියෙ, ගහෙත්වා භික්ඛු භොජනං।
gae:සචෙ භුඤ්ජෙය්ය ආපත්ති, අනාපත්ති කථං භවෙ?
gax:702:විකාලුත්තරකුරුං ගන්ත්වා, තත්ථ ලද්ධාන භොජනං।
gae:ආගන්ත්වා ඉධ කාලෙන, නත්ථි ආපත්ති භුඤ්ජතො॥
gax:703:ගාමෙ වා යදි වාරඤ්ඤෙ, යං පරෙසං මමායිතං।
gae:න හරන්තොව තං ථෙය්යා, කථං පාරාජිකො සියා?
gax:704:ථෙය්යසංවාසකො නාම, ලිඞ්ගසංවාසථෙනකො।
gae:පරභණ්ඩං අගණ්හන්තො, හොති එස පරාජිතො॥
gax:705:නාරී රූපවතී බාලා, භික්ඛු රත්තෙන චෙතසා।
gae:මෙථුනං තාය කත්වාපි, සො න පාරාජිකො කථං?
gax:706:භික්ඛු රූපවතිං නාරිං, සුපිනන්තෙන පස්සති।
gae:තාය මෙථුනසංයොගෙ, කතෙපි න විනස්සති॥
gax:707:එකිස්සා <pb M=.371/> ද්වෙ සියුං පුත්තා, ජාතා ඉධ පනිත්ථියා।
gae:ද්වින්නං මාතා පිතා සාව, කථං හොති භණාහි මෙ?
gax:708:උභතොබ්යඤ්ජනා ඉත්ථී, ගබ්භං ගණ්හාති අත්තනා।
gae:ගණ්හාපෙති පරං ගබ්භං, තස්මා මාතා පිතා ච සා॥
gax:709:පුරිසෙන සහාගාරෙ, රහො වසති භික්ඛුනී।
gae:පරාමසති තස්සඞ්ගං, අනාපත්ති කථං සියා?
gax:710:සහාගාරිකසෙය්යඤ්ච, සබ්බඤ්ච පටිජග්ගනං।
gae:දාරකස්ස ච මාතා හි, කාතුං ලභති භික්ඛුනී॥
gax:711:කො ච භික්ඛූහි සික්ඛාසු, අසාධාරණතං ගතො।
gae:න පාරිවාසිකො බ්රූහි, න උක්ඛිත්තාදිකොපි ච?
gax:712:ගහෙතුං ඛුරභණ්ඩං තු, සචෙ න්හාපිතපුබ්බකො।
gae:න සො ලභති අඤ්ඤෙසං, කප්පතීති ච නිද්දිසෙ॥
gax:713:කථෙති කුසලං ධම්මං, පරමං අත්ථසංහිතං।
gae:කතමො පුග්ගලො බ්රූහි, න මතො න ච ජීවති?
gax:714:කථෙති <pb V=.328/> කුසලං ධම්මං, පරමං අත්ථසංහිතං।
gae:හොති නිම්මිතබුද්ධො සො, න මතො න ච ජීවති॥
gax:715:සංයාචිකං කරොන්තස්ස, කුටිං දෙසිතවත්ථුකං।
gae:පමාණිකමනාරම්භං, ආපත්ති සපරික්කමං॥
gax:716:නරො කරොති චෙ කුටිං, ස සබ්බමත්තිකාමයං।
gae:න මුච්චතෙව වජ්ජතො, ජිනෙන වුත්තතො තතො॥
gax:717:සංයාචිකාය භික්ඛුස්ස, අනාපත්ති කථං සියා।
gae:සබ්බලක්ඛණහීනං තු, කරොන්තස්ස කුටිං පන?
gax:718:සංයාචිකං කරොන්තස්ස, තිණච්ඡදනකං කුටිං।
gae:භික්ඛුනො ජිනචන්දෙන, අනාපත්ති පකාසිතා॥
gax:719:න <pb M=.372/> කායිකං කඤ්චි පයොගමාචරෙ।
gax:න කිඤ්චි වාචාය පරං භණෙය්ය।
gax:ඵුසෙ ගරුං අන්තිමවත්ථුහෙතුකං।
gae:විසාරදො චෙ විනයෙ භණාහි ත්වං?
gax:720:පරස්සා පන යා වජ්ජං, පටිච්ඡාදෙති භික්ඛුනී।
gae:අයං පාරාජිකාපත්තිං, තන්නිමිත්තං ගරුං ඵුසෙ॥
gax:721:න කායිකං කිඤ්චිපි පාපමාචරෙ।
gax:න කිඤ්චි වාචාය චරෙය්ය පාපකං।
gax:සුනාසිතොයෙව ච නාසිතො සියා।
gae:කථං තුවං බ්රූහි මයාසි පුච්ඡිතො?
gax:722:අභබ්බා පන යෙ වුත්තා, පුග්ගලා පණ්ඩකාදයො।
gae:එකාදස මුනින්දෙන, නාසිතා තෙ සුනාසිතා॥
gax:723:අනුග්ගිරං ගිරං කිඤ්චි, සුභං වා යදි වාසුභං।
gae:ඵුසෙ වාචසිකං වජ්ජං, කථං මෙ පුච්ඡිතො භණ?
gax:724:සන්තිමෙව පනාපත්තිං, භික්ඛු නාවිකරෙය්ය යො।
gae:සම්පජානමුසාවාදෙ, දුක්කටං තස්ස වණ්ණිතං॥
gax:725:එකතොඋපසම්පන්නා, උභො තාසං තු හත්ථතො।
gae:චීවරං ගණ්හතො හොන්ති, නානාආපත්තියො කථං?
gax:726:එකතොඋපසම්පන්නා <pb V=.329/>, භික්ඛූනං තු වසෙන යා।
gae:චීවරං හත්ථතො තස්සා, පාචිත්ති පටිගණ්හතො॥
gax:727:එකතොඋපසම්පන්නා, භික්ඛුනීනං වසෙන යා।
gae:චීවරං හත්ථතො තස්සා, දුක්කටං පටිගණ්හතො॥
gax:728:සංවිධාය ච චත්තාරො, ගරුං ථෙනිංසු භණ්ඩකං।
gae:ථෙරො ථුල්ලච්චයං තෙසු, පත්තො, සෙසා පරාජයං॥
gax:729:කථං <pb M=.373/>? ඡමාසකං භණ්ඩං, තත්ථ සාහත්ථිකා තයො।
gae:හටා ථෙරෙන මාසා තු, තයො ආණත්තියාපි ච॥
gax:730:තීහි සාහත්ථිකොකෙකො।
gax:පඤ්ච ආණත්තියා හටා।
gax:තස්මා ථුල්ලච්චයං ථෙරො।
gae:පත්තො, සෙසා පරාජයං॥
gax:731:බහිද්ධා ගෙහතො භික්ඛු, ඉත්ථී ගබ්භන්තරං ගතා।
gae:ඡිද්දං ගෙහස්ස නො අත්ථි, මෙථුනපච්චයා චුතො॥
gax:732:අන්තොදුස්සකුටිට්ඨෙන, මාතුගාමෙන මෙථුනං।
gae:සන්ථතාදිවසෙනෙව, කත්වා හොති පරාජිතො॥
gax:733:සප්පිආදිං තු භෙසජ්ජං, ගහෙත්වා සාමමෙව තං।
gae:අවීතිවත්තෙ සත්තාහෙ, කථං ආපත්ති සෙවතො?
gax:734:පරිවත්තිතලිඞ්ගස්ස, භික්ඛුනො ඉතරාය වා।
gae:අවීතිවත්තෙ සත්තාහෙ, හොති ආපත්ති සෙවතො॥
gax:735:නිස්සග්ගියෙන පාචිත්ති, සුද්ධපාචිත්තියම්පි ච।
gae:එකතොව කථං භික්ඛු, ආපජ්ජෙය්ය භණාහි මෙ?
gax:736:සඞ්ඝෙ පරිණතං ලාභං, අත්තනො ච පරස්ස ච।
gae:එකතො පරිණාමෙන්තො, පයොගෙන ද්වයං ඵුසෙ॥
gax:737:භික්ඛූ සමාගම්ම සමග්ගසඤ්ඤා।
gax:සබ්බෙ කරෙය්යුං පන සඞ්ඝකම්මං।
gax:භික්ඛුට්ඨිතො ද්වාදසයොජනස්මිං।
gae:කථං කතං කුප්පති වග්ගහෙතු?
gax:738:අත්ථි <pb V=.330/> සචෙ පන භික්ඛු නිසින්නො।
gax:ද්වාදසයොජනිකෙ නගරෙ තු।
gax:තත්ථ කතං පන කම්මමකම්මං।
gae:නත්ථි විහාරගතා යදි සීමා॥
gax:739:සඞ්ඝාටි <pb M=.374/> පාරුතා කායෙ, නිවත්ථොන්තරවාසකො।
gae:නිස්සග්ගියානි සබ්බානි, කථං හොන්ති කථෙහි මෙ?
gax:740:කණ්ණං ගහෙත්වා තත්ථෙව, කද්දමං යදි ධොවති।
gae:භික්ඛුනී කායඞ්ගානෙව, තානි නිස්සග්ගියානි හි॥
gax:741:පුරිසං අපිතරං හන්ත්වා, ඉත්ථිං හන්ත්වා අමාතරං।
gae:ආනන්තරියකං කම්මං, ආපජ්ජති කථං නරො?
gax:742:පරිවත්තෙ තු ලිඞ්ගස්මිං, පිතරං ඉත්ථිතං ගතං।
gae:මාතරං පුරිසත්තං තු, ගතං හන්ත්වා ගරුං ඵුසෙ॥
gax:743:මාතරං පන මාරෙත්වා, මාරෙත්වා පිතරම්පි ච।
gae:ආනන්තරියකං කම්මං, නාපජ්ජෙය්ය කථං නරො?
gax:744:තිරච්ඡානගතා මාතා, තිරච්ඡානගතො පිතා।
gae:මාතරං පිතරං හන්ත්වා, නානන්තරියකං ඵුසෙ॥
gax:745:චොදෙත්වා සම්මුඛීභූතං, සඞ්ඝො කම්මං කරෙය්ය චෙ।
gae:කථං කම්මං අකම්මං තං, සඞ්ඝො සාපත්තිකො සියා?
gax:746:වුත්තං තු පණ්ඩකාදීනං, සන්ධාය උපසම්පදං।
gae:අනාපත්තිස්ස කම්මං තු, සන්ධායාති <b>කුරුන්දියං</b>॥
gax:747:කප්පබින්දුකතං රත්තං, චීවරං තු අධිට්ඨිතං।
gae:කථමස්ස සියාපත්ති, සෙවමානස්ස දුක්කටං?
gax:748:සකං අනිස්සජිත්වාන, යො නිස්සග්ගියචීවරං।
gae:පරිභුඤ්ජති තස්සාය-මාපත්ති පරිදීපිතා॥
gax:749:පඤ්ච පාචිත්තියානෙව, නානාවත්ථුකතානි හි।
gae:අපුබ්බං අචරිමං එක-ක්ඛණෙ ආපජ්ජතෙ කථං?
gax:750:භෙසජ්ජානි හි පඤ්චෙව, ගහෙත්වා භාජනෙ විසුං।
gae:ඨපිතෙසු ච සත්තාහා-තික්කමෙ හොන්ති පඤ්චපි॥
gax:751:න <pb M=.375/> <pb V=.331/> රත්තචිත්තො න ච ථෙය්යචිත්තො।
gax:න චාපි චිත්තං මරණාය තස්ස।
gax:දෙන්තස්ස පාරාජිකමාහ සත්ථා।
gae:ථුල්ලච්චයං තං පටිගණ්හතොපි॥
gax:752:සලාකං සඞ්ඝභෙදාය, පදෙන්තස්ස පරාජයො।
gae:හොති ථුල්ලච්චයං තස්ස, සලාකං පටිගණ්හතො॥
gax:753:එකත්ථ නික්ඛිපිත්වාන, චීවරං අද්ධයොජනෙ।
gae:අරුණං උට්ඨාපෙන්තස්ස, අනාපත්ති කථං සියා?
gax:754:සුප්පතිට්ඨිතනිග්රොධ-සදිසෙ රුක්ඛමූලකෙ।
gae:අනාපත්ති හි සො රුක්ඛො, හොති එකකුලස්ස චෙ॥
gax:755:කථං ආපත්තියො නානා-।
gax:වත්ථුකායො හි කායිකා।
gax:අපුබ්බං අචරිමං එක-।
gae:ක්ඛණෙ සම්බහුලා ඵුසෙ?
gax:756:නානිත්ථීනං තු කෙසෙ වා, තාසං අඞ්ගුලියොපි වා।
gae:එකතො ගහණෙ තස්ස, හොන්ති සම්බහුලා පන॥
gax:757:කථං වාචසිකා නානා-වත්ථුකායො න කායිකා।
gae:අපුබ්බං අචරිමං එක-ක්ඛණෙ ආපත්තියො ඵුසෙ?
gax:758:දුට්ඨුල්ලං යො වදති ච වාචං।
gax:“සබ්බා තුම්හෙ සිඛරණියො”ති।
gax:වුත්තා දොසා විනයනසත්ථෙ।
gae:තස්සිත්ථීනං ගණනවසෙන॥
gax:759:ඉත්ථියා පුරිසෙනාපි, පණ්ඩකෙන නිමිත්තකෙ।
gae:මෙථුනං න ච සෙවන්තො, මෙථුනප්පච්චයා චුතො?
gax:760:මෙථුනෙ පුබ්බභාගං තු, කායසංසග්ගතං ගතා।
gae:මෙථුනප්පච්චයා ඡෙජ්ජං, ආපන්නා අට්ඨවත්ථුකං॥
gax:761:මාතරං <pb M=.376/> චීවරං යාචෙ, සඞ්ඝෙ පරිණතං න ච।
gae:කෙනස්ස හොති ආපත්ති, අනාපත්ති ච ඤාතකෙ?
gax:762:වස්සසාටිකලාභත්ථං <pb V=.332/>, සමයෙ පිට්ඨිසඤ්ඤිතෙ।
gae:සියාපත්ති සතුප්පාදං, කරොතො මාතරම්පි ච॥
gax:763:සඞ්ඝාදිසෙසමාපත්තිං, පාචිත්තිං දුක්කටං කථං।
gae:පාටිදෙසනියං ථුල්ල-ච්චයං එකක්ඛණෙ ඵුසෙ?
gax:764:අවස්සුතාවස්සුතහත්ථතො හි।
gax:පිණ්ඩං ගහෙත්වා ලසුණං පණීතං।
gax:මනුස්සමංසඤ්ච අකප්පමඤ්ඤං।
gae:සබ්බෙකතො ඛාදති, හොන්ති තස්සා॥
gax:765:එකො උපජ්ඣායකපුග්ගලෙකො।
gax:ආචරියකො ද්වෙපි ච පුණ්ණවස්සා।
gax:එකාව තෙසං පන කම්මවාචා।
gae:එකස්ස කම්මං තු න රූහතෙ කිං?
gax:766:කෙසග්ගමත්තම්පි මහිද්ධිකෙසු।
gax:ආකාසගො හොති සචෙ පනෙකො।
gax:කතම්පි තං රූහති නෙව කම්මං।
gae:ආකාසගස්සෙව, න භූමිගස්ස॥
gax:767:සඞ්ඝෙනපි හි ආකාසෙ, ඨිතෙන පන ඉද්ධියා।
gae:භූමිගස්ස න කාතබ්බං, කරොති යදි කුප්පති॥
gax:768:න ච කප්පකතං වත්ථං, න ච රත්තං අකප්පියං।
gae:නිවත්ථස්ස පනාපත්ති, අනාපත්ති කථං සියා?
gax:769:අච්ඡින්නචීවරස්සෙත්ථ, භික්ඛුස්ස පන කිඤ්චිපි।
gae:න චස්සාකප්පියං නාම, චීවරං පන විජ්ජති॥
gax:770:න <pb M=.377/> කුතොපි ච ගණ්හති කිඤ්චි හවෙ।
gax:න තු දෙති ච කිඤ්චිපි භොජනතො।
gax:ගරුකං පන වජ්ජමුපෙති කථං।
gae:වද මෙ විනයෙ කුසලොසි යදි?
gax:771:ආදාය යං කිඤ්චි අවස්සුතම්හා।
gax:උය්යොජිතා භුඤ්ජති භොජනඤ්චෙ।
gax:උය්යොජිතා <pb V=.333/> යා පන යාය තස්සා।
gae:සඞ්ඝාදිසෙසං කථයන්ති ධීරා॥
gax:772:කස්සචි කිඤ්චි න දෙති සහත්ථා।
gax:නෙව ච ගණ්හති කිඤ්චි කුතොචි।
gax:වජ්ජමුපෙති ලහුං, න ගරුං තු।
gae:බ්රූහි කථං යදි බුජ්ඣසි සාධු?
gax:773:දන්තපොනොදකානං තු, ගහණෙ පන භික්ඛුනී।
gae:උය්යොජෙන්තී ලහුං වජ්ජං, ආපජ්ජති නිසෙවිතෙ॥
gax:774:ආපජ්ජති පනාපත්තිං, ගරුකං සාවසෙසකං।
gae:ඡාදෙති, න ඵුසෙ වජ්ජං, කථං ජානාසි මෙ වද?
gax:775:සඞ්ඝාදිසෙසමාපත්තිං, ආපජ්ජිත්වා අනාදරො।
gae:ඡාදෙන්තොපි තමාපත්තිං, නාඤ්ඤං උක්ඛිත්තකො ඵුසෙ॥
gax:776:සප්පාණප්පාණජං නෙව, ජඞ්ගමං න විහඞ්ගමං।
gae:ද්විජං කන්තමකන්තඤ්ච, සචෙ ජානාසි මෙ වද?
gax:777:සප්පාණප්පාණජො වුත්තො।
gax:චිත්තජො උතුජොපි ච।
gax:ද්වීහෙව පන ජාතත්තා।
gae:මතො සද්දො ද්විජොති හි॥
gax:778:විනයෙ <pb M=.378/> අනයූපරමෙ පරමෙ।
gax:සුජනස්ස සුඛානයනෙ නයනෙ।
gax:පටු හොති පධානරතො න රතො।
gae:ඉධ යො පන සාරමතෙ රමතෙ॥
cen:සෙදමොචනගාථායො සමත්තා।
sub:සාධාරණාසාධාරණකථා
gax:779:සබ්බසික්ඛාපදානාහං <pb V=.334/>, නිදානං ගණනම්පි ච।
gae:භික්ඛූහි භික්ඛුනීනඤ්ච, භික්ඛූනං භික්ඛුනීහි ච॥
gax:780:අසාධාරණපඤ්ඤත්තං, තථා සාධාරණම්පි ච।
gae:පවක්ඛාමි සමාසෙන, තං සුණාථ සමාහිතා॥
gax:781:නිදානං නාම වෙසාලී, තථා රාජගහං පුරං।
gae:සාවත්ථාළවි කොසම්බී, සක්කභග්ගා පකාසිතා॥
gax:782:කති වෙසාලියා වුත්තා, කති රාජගහෙ කතා?
gae:කති සාවත්ථිපඤ්ඤත්තා, කති ආළවියං කතා?
gax:783:කති කොසම්බිපඤ්ඤත්තා, කති සක්කෙසු භාසිතා?
gae:කති භග්ගෙසු පඤ්ඤත්තා, තං මෙ අක්ඛාහි පුච්ඡිතො?
gax:784:දස වෙසාලියා වුත්තා, එකවීස ගිරිබ්බජෙ।
gae:ඡඌනානි සතානෙව, තීණි සාවත්ථියං කතා॥
gax:785:ඡ පනාළවියං වුත්තා, අට්ඨ කොසම්බියං කතා।
gae:අට්ඨ සක්කෙසු පඤ්ඤත්තා, තයො භග්ගෙසු දීපිතා॥
gax:786:මෙථුනං විග්ගහො චෙව, චතුත්ථන්තිමවත්ථුකං।
gae:අතිරෙකචීවරං සුද්ධ-කාළකෙළකලොමකං॥
gax:787:භූතං <pb M=.379/> පරම්පරඤ්චෙව, මුඛද්වාරමචෙලකො।
gae:භික්ඛුනීසු ච අක්කොසො, දස වෙසාලියං කතා॥
gax:788:දුතියන්තිමවත්ථුඤ්ච, ද්වෙ අනුද්ධංසනානි ච।
gae:සඞ්ඝභෙදා දුවෙ චෙව, චීවරස්ස පටිග්ගහො॥
gax:789:රූපියං සුත්තවිඤ්ඤත්ති, තථා උජ්ඣාපනම්පි ච।
gae:පරිපාචිතපිණ්ඩො ච, තථෙව ගණභොජනං॥
gax:790:විකාලභොජනඤ්චෙව, චාරිත්තං න්හානමෙව ච।
gae:ඌනවීසතිවස්සඤ්ච, දත්වා සඞ්ඝෙන චීවරං॥
gax:791:වොසාසන්තී ච නච්චං වා, ගීතං වා චාරිකද්වයං।
gae:ඡන්දදානෙනිමෙ රාජ-ගහස්මිං එකවීසති॥
gax:792:කුටි <pb V=.335/> කොසියසෙය්යඤ්ච, පථවීභූතගාමකං।
gae:සප්පාණකඤ්ච සිඤ්චන්ති, එතෙ ඡාළවියං කතා॥
gax:793:මහල්ලකවිහාරො ච, දොවචස්සං තථෙව ච।
gae:අඤ්ඤෙනඤ්ඤං තථා ද්වාර-කොසා මජ්ඣඤ්ච පඤ්චමං॥
gax:794:අනාදරියං සහධම්මො, පයොපානඤ්ච සෙඛියෙ।
gae:කොසම්බියං තු පඤ්ඤත්තා, අට්ඨිමෙ සුද්ධදිට්ඨිනා॥
gax:795:ධොවනෙළකලොමානි, පත්තො ච දුතියො පන।
gae:ඔවාදොපි ච භෙසජ්ජං, සූචි ආරඤ්ඤකෙසු ච॥
gax:796:උදකසුද්ධිකඤ්චෙව, ඔවාදාගමනම්පි ච।
gae:පුරෙ කපිලවත්ථුස්මිං, පඤ්ඤත්තා පන අට්ඨිමෙ॥
gax:797:ජොතිං සමාදහිත්වාන, සාමිසෙන සසිත්ථකං।
gae:ඉමෙ භග්ගෙසු පඤ්ඤත්තා, තයො ආදිච්චබන්ධුනා॥
gax:798:පාරාජිකානි චත්තාරි, ගරුකා සොළසා, දුවෙ।
gae:අනියතා, චතුත්තිංස, හොන්ති නිස්සග්ගියානි හි॥
gax:799:ඡප්පණ්ණාසසතඤ්චෙව <pb M=.380/>, ඛුද්දකානි භවන්ති හි।
gae:දසෙව පන ගාරය්හා, ද්වෙසත්තති ච සෙඛියා॥
gax:800:ඡඌනානි ච තීණෙව, සතානි සමචෙතසා।
gae:ඉමෙ වුත්තාවසෙසා හි, සබ්බෙ සාවත්ථියං කතා॥
gax:801:පාරාජිකානි චත්තාරි, සත්ත සඞ්ඝාදිසෙසකා।
gae:නිස්සග්ගියානි අට්ඨෙව, ද්වත්තිංසෙව ච ඛුද්දකා॥
gax:802:ද්වෙ ගාරය්හා, තයො සෙඛා, ඡප්පඤ්ඤාසෙව සබ්බසො।
gae:භවන්ති ඡසු පඤ්ඤත්තා, නගරෙසු ච පිණ්ඩිතා॥
gax:803:සබ්බානෙව පනෙතානි, නගරෙසු ච සත්තසු।
gae:අඩ්ඪුඩ්ඪානි සතානෙව, පඤ්ඤත්තානි භවන්ති හි॥
gax:804:සික්ඛාපදානි භික්ඛූනං, වීසඤ්ච ද්වෙ සතානි ච।
gae:භික්ඛුනීනං තු චත්තාරි, තථා තීණි සතානි ච॥
gax:805:පාරාජිකානි චත්තාරි, ගරුකා පන තෙරස।
gae:අනියතා දුවෙ වුත්තා, තිංස නිස්සග්ගියානි ච॥
gax:806:ඛුද්දකා <pb V=.336/> නවුති ද්වෙ ච, චත්තාරො පාටිදෙසනා।
gae:නිප්පපඤ්චෙන නිද්දිට්ඨා, පඤ්චසත්තති සෙඛියා॥
gax:807:ද්වෙ සතානි ච වීසඤ්ච, වසා භික්ඛූනමෙව ච।
gae:සික්ඛාපදානි උද්දෙසමාගච්ඡන්ති උපොසථෙ॥
gax:808:පාරාජිකානි අට්ඨෙව, ගරුකා දස සත්ත ච।
gae:නිස්සග්ගියානි තිංසෙව, ඡසට්ඨි ච සතම්පි ච॥
gax:809:ඛුද්දකානට්ඨ ගාරය්හා, පඤ්චසත්තති සෙඛියා।
gae:සබ්බානි පන චත්තාරි, තථා තීණි සතානි ච॥
gax:810:භවන්ති පන එතානි, භික්ඛුනීනං වසා පන।
gae:සික්ඛාපදානි උද්දෙසමාගච්ඡන්ති උපොසථෙ॥
gax:811:ඡචත්තාලීස හොන්තෙව, භික්ඛූනං භික්ඛුනීහි තු।
gae:අසාධාරණභාවං තු, ගමිතානි මහෙසිනා॥
gax:812:ඡ <pb M=.381/> ච සඞ්ඝාදිසෙසා ච, තථා අනියතා දුවෙ।
gae:ද්වාදසෙව ච නිස්සග්ගා, ද්වාවීසති ච ඛුද්දකා॥
gax:813:චත්තාරොපි ච ගාරය්හා, ඡචත්තාලීස හොන්තිමෙ।
gae:භික්ඛූනංයෙව පඤ්ඤත්තා, ගොතමෙන යසස්සිනා॥
gax:814:විසට්ඨි කායසංසග්ගො, දුට්ඨුල්ලං අත්තකාමතා।
gae:කුටි චෙව විහාරො ච, ඡළෙතෙ ගරුකා සියුං॥
gax:815:නිස්සග්ගියාදිවග්ගස්මිං, ධොවනඤ්ච පටිග්ගහො।
gae:එළකලොමවග්ගෙපි, ආදිතො පන සත්ත ච॥
gax:816:තතියෙපි ච වග්ගස්මිං, පත්තො ච පඨමො තථා।
gae:වස්සසාටිකමාරඤ්ඤ-මිති ද්වාදස දීපිතා॥
gax:817:පාචිත්තියානි වුත්තානි, සබ්බානි ගණනාවසා।
gae:භික්ඛූනං භික්ඛුනීනඤ්ච, අට්ඨාසීතිසතං, තතො॥
gax:818:සබ්බො භික්ඛුනිවග්ගොපි, සපරම්පරභොජනො।
gae:තථා අනතිරිත්තො ච, අභිහට්ඨුං පවාරණා॥
gax:819:පණීතභොජනවිඤ්ඤත්ති, තථෙවාචෙලකොපි ච।
gae:නිමන්තිතො සභත්තො ච, දුට්ඨුල්ලච්ඡාදනම්පි ච॥
gax:820:ඌනවීසතිවස්සං <pb V=.337/> තු, මාතුගාමෙන සද්ධිපි।
gae:අන්තෙපුරප්පවෙසො ච, වස්සසාටි නිසීදනං॥
gax:821:ඛුද්දකානි පනෙතානි, ද්වාවීසති භවන්ති හි।
gae:චත්තාරො පන ගාරය්හා, භික්ඛූනං පාතිමොක්ඛකෙ॥
gax:822:එකතො පන පඤ්ඤත්තා, ඡචත්තාලීස හොන්තිමෙ।
gae:භික්ඛුනීහි තු භික්ඛූනං, අසාධාරණතං ගතා॥
gax:823:භික්ඛූහි භික්ඛුනීනඤ්ච, සතං තිංස භවන්ති හි।
gae:අසාධාරණභාවං තු, ගමිතානි මහෙසිනා॥
gax:824:පාරාජිකානි චත්තාරි, දස සඞ්ඝාදිසෙසකා।
gae:ද්වාදසෙව ච නිස්සග්ගා, ඛුද්දකා නවුතිච්ඡ ච॥
gax:825:අට්ඨෙව <pb M=.382/> පන ගාරය්හා, සතං තිංස භවන්තිමෙ।
gae:භික්ඛුනීනඤ්ච භික්ඛූහි, අසාධාරණතං ගතා॥
gax:826:භික්ඛුනීනං තු සඞ්ඝාදි-සෙසෙහි ඡ පනාදිතො।
gae:යාවතතියකා චෙව, චත්තාරොති ඉමෙ දස॥
gax:827:අකාලචීවරඤ්චෙව, තථා අච්ඡින්නචීවරං।
gae:සත්තඤ්ඤදත්ථිකාදීනි, පත්තො චෙව ගරුං ලහුං॥
gax:828:ද්වාදසෙව පනෙතානි, භික්ඛුනීනං වසෙනිධ।
gae:නිස්සග්ගියානි සත්ථාරා, පඤ්ඤත්තානි පනෙකතො॥
gax:829:අසාධාරණපඤ්ඤත්තා, ඛුද්දකා නවුතිච්ඡ ච।
gae:ගාරය්හා ච පනට්ඨාති, සබ්බෙව ගණනාවසා॥
gax:830:භික්ඛුනීනං තු භික්ඛූහි, අසාධාරණතං ගතා।
gae:එකතොයෙව පඤ්ඤත්තා, සතං තිංස භවන්ති හි॥
gax:831:අසාධාරණුභින්නම්පි, සතං සත්තති චච්ඡ ච।
gae:පාරාජිකානි චත්තාරි, ගරුකා ච දසච්ඡ ච॥
gax:832:අනියතා දුවෙ චෙව, නිස්සග්ගා චතුවීසති।
gae:සතං අට්ඨාරසෙවෙත්ථ, ඛුද්දකා පරිදීපිතා॥
gax:833:ද්වාදසෙව ච ගාරය්හා, සතං සත්තති චච්ඡ ච।
gae:අසාධාරණුභින්නම්පි, ඉමෙති පරිදීපිතා॥
gax:834:සාධාරණා <pb V=.338/> උභින්නම්පි, පඤ්ඤත්තා පන සත්ථුනා।
gae:සතං සත්තති චත්තාරි, භවන්තීති පකාසිතා॥
gax:835:පාරාජිකානි චත්තාරි, සත්ත සඞ්ඝාදිසෙසකා।
gae:අට්ඨාරස ච නිස්සග්ගා, සමසත්තති ඛුද්දකා॥
gax:836:පඤ්චසත්තති පඤ්ඤත්තා, සෙඛියාපි ච සබ්බසො।
gae:සතං සත්තති චත්තාරි, උභින්නං සමසික්ඛතා॥
cen:සාධාරණාසාධාරණකථා।
sub:ලක්ඛණකථා
gax:837:ඉතො <pb M=.383/> පරං පවක්ඛාමි, ලක්ඛණං පන සබ්බගං।
gae:සවනෙ සාදරං කත්වා, වදතො මෙ නිබොධථ॥
gax:838:නිදානං පුග්ගලො වත්ථු, පඤ්ඤත්තිවිධිමෙව ච।
gae:විපත්තාපත්තනාපත්ති, ආණත්තඞ්ගකිරියාපි ච॥
gax:839:සඤ්ඤාචිත්තසමුට්ඨානං, වජ්ජකම්මපභෙදකං।
gae:තිකද්වයන්ති සබ්බත්ථ, යොජෙතබ්බමිදං පන॥
gax:840:පුබ්බෙ වුත්තනයං යඤ්ච, යඤ්ච උත්තානමෙවිධ।
gae:තං සබ්බං පන වජ්ජෙත්වා, කරිස්සාමත්ථජොතනං॥
gax:841:<b>පුග්ගලො</b> නාම යං යං තු, භික්ඛුමාරබ්භ භික්ඛුනිං।
gae:සික්ඛාපදං තු පඤ්ඤත්තං, අයං වුච්චති පුග්ගලො॥
gax:842:තෙවීසතිවිධා තෙ ච, සුදින්නධනියාදයො।
gae:භික්ඛූනං පාතිමොක්ඛස්මිං, ආදිකම්මිකපුග්ගලා॥
gax:843:භික්ඛුනීනං තථා පාති-මොක්ඛස්මිං ආදිකම්මිකා।
gae:ථුල්ලනන්දාදයො සත්ත, සබ්බෙ තිංස භවන්ති හි॥
gax:844:<b>වත්ථූ</b>ති පුග්ගලස්සෙව, තස්ස තස්ස ච සබ්බසො।
gae:වත්ථුනො තස්ස තස්සෙව, අජ්ඣාචාරො පවුච්චති॥
gax:845:කෙවලා <pb V=.339/> පන <b>පඤ්ඤත්ති,</b> මූලභූතා තථෙව සා।
gae:අන්වනුප්පන්නසබ්බත්ථ-පදෙසපදපුබ්බිකා॥
gax:846:සාධාරණා ච පඤ්ඤත්ති, තථාසාධාරණාපි ච।
gae:එකතොඋභතොපුබ්බා, එවං නවවිධා සියා॥
gax:847:තත්ථ “යො මෙථුනං ධම්මං, පටිසෙවෙය්ය භික්ඛු”ති।
gae:“අදින්නං ආදියෙය්යා”ති, පඤ්ඤත්තිච්චෙවමාදිකා॥
gax:848:හොති <pb M=.384/> “අන්තමසො භික්ඛු, තිරච්ඡානගතායපි”।
gae:ඉච්චෙවමාදිකා සබ්බා, <b>අනුපඤ්ඤත්ති</b> දීපිතා॥
gax:849:තථා<b>නුප්පන්නපඤ්ඤත්ති,</b> අනුප්පන්නෙ තු වජ්ජකෙ।
gae:අට්ඨන්නං ගරුධම්මානං, වසෙනෙවාගතා හි සා॥
gax:850:චම්මත්ථරණකඤ්චෙව, සගුණඞ්ගුණුපාහනං।
gae:තථෙව ච ධුවන්හානං, පඤ්චවග්ගූපසම්පදා॥
gax:851:එසා <b>පදෙසපඤ්ඤත්ති,</b> නාමාති හි චතුබ්බිධා।
gae:වුත්තා මජ්ඣිමදෙසස්මිං-යෙව හොති, න අඤ්ඤතො॥
gax:852:ඉතො සෙසා හි <b>සබ්බත්ථ-පඤ්ඤත්තී</b>ති පකාසිතා।
gae:අත්ථතො එකමෙවෙත්ථ, සාධාරණදුකාදිකං॥
gax:853:<b>සාණත්තිකා</b> පනාපත්ති, හොති <b>නාණත්තිකා</b>පි ච।
gae:<b>ආණත්තී</b>ති ච නාමෙසා, ඤෙය්යා ආණාපනා පන॥
gax:854:ආපත්තීනං තු සබ්බාසං, සබ්බසික්ඛාපදෙසුපි।
gae:සබ්බො පනඞ්ගභෙදො හි, විඤ්ඤාතබ්බො විභාවිනා॥
gax:855:කායෙනපි ච වාචාය, යා කරොන්තස්ස ජායතෙ।
gae:අයං <b>ක්රියසමුට්ඨානා,</b> නාම පාරාජිකා විය॥
gax:856:කායවාචාහි කත්තබ්බං, අකරොන්තස්ස හොති යා।
gae:සා <b>චාක්රියසමුට්ඨානා,</b> පඨමෙ කථිනෙ විය॥
gax:857:කරොන්තස්සාකරොන්තස්ස, භික්ඛුනො හොති යා පන।
gae:සා <b>ක්රියාක්රියතො</b> හොති, චීවරග්ගහණෙ විය॥
gax:858:සියා පන කරොන්තස්ස, අකරොන්තස්ස යා සියා।
gae:සා <b>ක්රියාක්රියතො</b> හොති, රූපියුග්ගහණෙ විය॥
gax:859:තථා <pb V=.340/> <pb M=.385/> සියා කරොන්තස්ස।
gax:යා කරොතො අකුබ්බතො।
gax:සියා කිරියතො චෙව।
gae:සා <b>ක්රියාක්රියතො</b>පි ච॥
gax:860:සබ්බා චාපත්තියො සඤ්ඤා-।
gax:වසෙන දුවිධා සියුං।
gax:සඤ්ඤාවිමොක්ඛා නොසඤ්ඤා-।
gae:විමොක්ඛාති පකාසිතා॥
gax:861:වීතික්කමනසඤ්ඤාය, අභාවෙන යතො පන।
gae:විමුච්චති අයං <b>සඤ්ඤා-විමොක්ඛා</b>ති පකාසිතා॥
gax:862:ඉතරා පන <b>නොසඤ්ඤා-විමොක්ඛා</b>ති පකාසිතා।
gae:පුන සබ්බාව චිත්තස්ස, වසෙන දුවිධා සියුං॥
gax:863:සචිත්තකා අචිත්තාති, සුචිත්තෙන පකාසිතා।
gae:සචිත්තකසමුට්ඨාන-වසෙන පන යා සියා॥
gax:864:අයං <b>සචිත්තකා</b> නාම, ආපත්ති පරිදීපිතා।
gae:සචිත්තකෙහි වා මිස්ස-වසෙනාය<b>මචිත්තකා</b>॥
gax:865:සබ්බා චාපත්තියො වජ්ජ-වසෙන දුවිධා රුතා।
gae:සුවිජ්ජෙනානවජ්ජෙන, ලොකපණ්ණත්තිවජ්ජතො॥
gax:866:යස්සා සචිත්තකෙ පක්ඛෙ, චිත්තං අකුසලං සියා।
gae:<b>ලොකවජ්ජා</b>ති නාමායං, සෙසා <b>පණ්ණත්තිවජ්ජකා</b>॥
gax:867:සබ්බා චාපත්තියො කම්ම-වසෙන තිවිධා සියුං।
gae:<b>කායකම්මං වචීකම්මං,</b> තථා තදුභයම්පි ච॥
gax:868:<b>තිකද්වය</b>න්ති නාමෙතං, කුසලාදිතිකද්වයං।
gae:කුසලාකුසලචිත්තො වා, තථාබ්යාකතමානසො॥
gax:869:හුත්වා <pb M=.386/> ආපජ්ජතාපත්තිං, ආපජ්ජන්තො න අඤ්ඤථා।
gae:සුඛවෙදනාසමඞ්ගී වා, තථා දුක්ඛාදිසංයුතො॥
gax:870:ඉදං තු ලක්ඛණං වුත්තං, සබ්බසික්ඛාපදෙසුපි।
gae:යොජෙත්වා පන දස්සෙය්ය, විනයස්මිං විසාරදො॥
gax:871:තරුං <pb V=.341/> තිමූලං නවපත්තමෙනං।
gax:චතුස්සිඛං සත්තඵලං ඡපුප්ඵං।
gax:ජානාති යො ද්විප්පභවං ද්විසාඛං।
gae:ජානාති පඤ්ඤත්තිමසෙසතො සො॥
gax:872:ඉමමුත්තරං ගතමනුත්තරතං।
gax:පරියාපුණාති පරිපුච්ඡති යො।
gax:උපයාතනුත්තරතමුත්තරතො।
gae:ස ච කායවාචවිනයෙ විනයෙ॥
cen:ලක්ඛණකථා।
gax:873:සොළසපරිවාරස්ස, පරිවාරස්ස සබ්බසො।
gae:ඉතො පරං පවක්ඛාමි, සබ්බසඞ්කලනං නයං॥
gax:874:කති ආපත්තියො වුත්තා।
gax:කායිකා, වාචසිකා කති?
gax:ඡාදෙන්තස්ස කතාපත්තී।
gae:කති සංසග්ගපච්චයා?
gax:875:කායිකා ඡබ්බිධාපත්ති, තථා වාචසිකාපි ච।
gae:ඡාදෙන්තස්ස ච තිස්සොව, පඤ්ච සංසග්ගපච්චයා॥
gax:876:කති ආපත්තිමූලානි, පඤ්ඤත්තානි මහෙසිනා?
gae:කති ආපත්තියො වුත්තා, දුට්ඨුල්ලච්ඡාදනෙ පන?
gax:877:ද්වෙ <pb M=.387/> පනාපත්තිමූලානි, කායො වාචා භවන්ති හි।
gae:පාරාජිකා ච පාචිත්ති, දුට්ඨුල්ලච්ඡාදනෙ සියුං॥
gax:878:කති ගාමන්තරෙ වුත්තා, නදීපාරෙ තථා කති?
gae:කති ථුල්ලච්චයං මංසෙ, කති මංසෙසු දුක්කටං?
gax:879:ගාමන්තරෙ චතස්සොව, නදීපාරෙපි තත්තකා।
gae:ථුල්ලච්චයං මනුස්සානං, මංසෙ, නවසු දුක්කටං॥
gax:880:භික්ඛු භික්ඛුනියා සද්ධිං, සංවිධාති ච දුක්කටං।
gae:පාචිත්තඤ්ඤස්ස ගාමස්ස, උපචාරොක්කමෙ සියා॥
gax:881:ථුල්ලච්චයං <pb V=.342/> පරික්ඛිත්තෙ, ගාමස්මිං පඨමෙ පදෙ।
gae:ගරුකං දුතියෙ තස්සා, ගාමන්තරං වජන්තියා॥
gax:882:තථා භික්ඛුනියා සද්ධිං, සංවිධානෙ තු දුක්කටං।
gae:අභිරූහති නාවං චෙ, හොති පාචිත්ති භික්ඛුනො॥
gax:883:නදියුත්තරණෙ කාලෙ, පාදෙ ථුල්ලච්චයං ඵුසෙ।
gae:පඨමෙ, දුතියෙ තස්සා, හොති භික්ඛුනියා ගරුං॥
gax:884:කති වාචසිකා රත්තිං, කති වාචසිකා දිවා?
gae:දුවෙ වාචසිකා රත්තිං, දුවෙ වාචසිකා දිවා॥
gax:885:රත්තන්ධකාරෙ පුරිසෙන සද්ධිං।
gax:ඨිතා අදීපෙ පන හත්ථපාසෙ।
gax:පාචිත්ති තස්සා යදි සල්ලපෙය්ය।
gae:වදෙය්ය චෙ දුක්කටමෙව දූරෙ॥
gax:886:ඡන්නෙ දිවා යා පුරිසෙන සද්ධිං।
gax:ඨිතා වදෙය්යස්ස ච හත්ථපාසෙ।
gax:පාචිත්ති, හිත්වා පන හත්ථපාසං।
gae:වදෙය්ය චෙ දුක්කටමෙව තස්සා॥
gax:887:කති වා දදමානස්ස, කති වා පටිගණ්හතො?
gae:දදමානස්ස තිස්සොව, චතස්සොව පටිග්ගහෙ॥
gax:888:මනුස්සස්ස <pb M=.388/> විසං දෙති, සචෙ මරති තෙන සො।
gae:හොති පාරාජිකං, යක්ඛෙ, පෙතෙ ථුල්ලච්චයං මතං॥
gax:889:තිරච්ඡානගතෙ තෙන, මතෙ පාචිත්තියං සියා।
gae:තථා පාචිත්ති අඤ්ඤාති-කාය චෙ දෙති චීවරං॥
gax:890:හත්ථගාහෙ තථා වෙණි-ගාහෙ සඞ්ඝාදිසෙසතා।
gae:මුඛෙන අඞ්ගජාතස්ස, ගහණෙ තු පරාජයො॥
gax:891:අඤ්ඤාතිකාය හත්ථම්හා, චීවරස්ස පටිග්ගහෙ।
gae:සනිස්සග්ගා ච පාචිත්ති, හොතීති පරියාපුතා॥
gax:892:අවස්සුතස්ස හත්ථම්හා, සයං වාපි අවස්සුතා।
gae:හොති ථුල්ලච්චයං තස්සා, භොජනං පටිගණ්හතො॥
gax:893:කති <pb V=.343/> ඤත්තිචතුත්ථෙන, වුත්තා සම්මුතියො ඉධ?
gae:එකා එව පනුද්දිට්ඨා, භික්ඛුනොවාදසම්මුති॥
gax:894:කති ධඤ්ඤරසා වුත්තා, විකාලෙ කප්පියා පන?
gae:ලොණසොවීරකං එකං, විකාලෙ කප්පියං මතං॥
gax:895:කති පාරාජිකා කායා, කති සංවාසභූමියො?
gae:රත්තිච්ඡෙදො කතීනං තු, පඤ්ඤත්තා ද්වඞ්ගුලා කති?
gax:896:පාරාජිකානි කායම්හා, ද්වෙ ද්වෙ සංවාසභූමියො।
gae:රත්තිච්ඡෙදො දුවින්නං තු, පඤ්ඤත්තා ද්වඞ්ගුලා දුවෙ॥
gax:897:පඨමන්තිමවත්ථුඤ්ච, කායසංසග්ගජම්පි ච।
gae:පාරාජිකානි කායම්හා, ඉමෙ ද්වෙ පන ජායරෙ॥
gax:898:සමානසංවාසකභූමි එකා।
gax:තථෙව නානාපදපුබ්බිකා ච।
gax:ද්වෙ එව සංවාසකභූමියො හි।
gae:මහෙසිනා කාරුණිකෙන වුත්තා॥
gax:899:පාරිවාසිකභික්ඛුස්ස <pb M=.389/>, තථා මානත්තචාරිනො।
gae:රත්තිච්ඡෙදො දුවින්නං තු, ද්වයාතීතෙන දීපිතො॥
gax:900:ද්වඞ්ගුලපබ්බපරමං, ආදාතබ්බං, තථෙව ච।
gae:ද්වඞ්ගුලං වා දුමාසං වා, පඤ්ඤත්තා ද්වඞ්ගුලා දුවෙ॥
gax:901:කති පාණාතිපාතස්මිං, වාචා පාරාජිකා කති?
gae:කති ඔභාසනෙ වුත්තා, සඤ්චරිත්තෙ තථා කති?
gax:902:තිස්සො පාණාතිපාතස්මිං।
gax:වාචා පාරාජිකා තයො।
gax:ඔභාසනෙ තයො වුත්තා।
gae:සඤ්චරිත්තෙ තථා තයො॥
gax:903:අනොදිස්සකමොපාතෙ, ඛතෙ මරති මානුසො।
gae:පාරාජිකං සියා, යක්ඛෙ, පෙතෙ ථුල්ලච්චයං මතෙ॥
gax:904:තිරච්ඡානගතෙ තත්ථ, මතෙ පාචිත්තියං වදෙ।
gae:ඉමා පාණාතිපාතස්මිං, තිස්සො ආපත්තියො සියුං॥
gax:905:මනුස්සමාරණාදින්නා-දානමාණත්තියාපි <pb V=.344/> ච।
gae:මනුස්සුත්තරිධම්මඤ්ච, වදතො වාචිකා තයො॥
gax:906:මග්ගද්වයං පනොදිස්ස, වණ්ණාදිභණනෙ ගරුං।
gae:ථුල්ලච්චයං පනොදිස්ස, උබ්භජාණුමධක්ඛකං॥
gax:907:උබ්භක්ඛකමධොජාණු-මාදිස්ස භණතො පන।
gae:දුක්කටං පන නිද්දිට්ඨං, තිස්සො ඔභාසනා යිමා॥
gax:908:පටිග්ගණ්හනතාදීහි, තීහි සඞ්ඝාදිසෙසතා।
gae:ද්වීහි ථුල්ලච්චයං වුත්තං, එකෙන පන දුක්කටං॥
gax:909:ඡින්දතො කති ආපත්ති, ඡඩ්ඩිතප්පච්චයා කති?
gae:ඡින්දන්තස්ස තු තිස්සොව, පඤ්ච ඡඩ්ඩිතපච්චයා॥
gax:910:හොති පාරාජිකං තස්ස, ඡින්දන්තස්ස වනප්පතිං।
gae:භූතගාමං තු පාචිත්ති, අඞ්ගජාතං තු ථුල්ලතා॥
gax:911:විසං <pb M=.390/> ඡඩ්ඩෙත්යනොදිස්ස, මනුස්සො මරති තෙන චෙ।
gae:පාරාජිකං, මතෙ යක්ඛෙ, පෙතෙ ථුල්ලච්චයං සියා॥
gax:912:තිරච්ඡානෙ තු පාචිත්ති, විසට්ඨිඡඩ්ඩනෙ ගරුං।
gae:හරිතුච්චාරපස්සාව-ඡඩ්ඩනෙ දුක්කටං මතං॥
gax:913:ගච්ඡතො කතිධාපත්ති, ඨිතස්ස කති මෙ වද?
gae:කති හොන්ති නිසින්නස්ස, නිපන්නස්සාපි කිත්තකා?
gax:914:ගච්ඡන්තස්ස චතස්සොව, ඨිතස්සාපි ච තත්තකා।
gae:නිසින්නස්ස චතස්සොව, නිපන්නස්සාපි තත්තකා॥
gax:915:භික්ඛු භික්ඛුනියා සද්ධිං, සංවිධානෙ තු දුක්කටං।
gae:පාචිත්තඤ්ඤස්ස ගාමස්ස, උපචාරොක්කමෙ සියා॥
gax:916:ථුල්ලච්චයං පරික්ඛිත්තෙ, ගාමස්මිං පඨමෙ පදෙ।
gae:ගරුකං දුතියෙ හොති, ගාමන්තරං වජන්තියා॥
gax:917:පටිච්ඡන්නෙ පනොකාසෙ, භික්ඛුනී මිත්තසන්ථවා।
gae:පොසස්ස හත්ථපාසෙ තු, පාචිත්ති යදි තිට්ඨති॥
gax:918:හත්ථපාසං ජහිත්වාන, සචෙ තිට්ඨති දුක්කටං।
gae:අරුණුග්ගමනෙ කාලෙ, දුතියා හත්ථපාසකං॥
gax:919:හිත්වා <pb V=.345/> තිට්ඨන්තියා තස්සා, ථුල්ලච්චයමුදීරිතං।
gae:හිත්වා තිට්ඨති චෙ තස්සා, හොති සඞ්ඝාදිසෙසතා॥
gax:920:නිසින්නාය චතස්සොව, නිපන්නායාපි තත්තකා।
gae:හොන්ති වුත්තප්පකාරාව, විඤ්ඤෙය්යා විනයඤ්ඤුනා॥
gax:921:යාවතතියකෙ වුත්තා, කති ආපත්තියො වද?
gae:යාවතතියකෙ වුත්තා, තිස්සො ආපත්තියො සුණ॥
gax:922:ඵුසෙ පාරාජිකාපත්තිං, උක්ඛිත්තස්සානුවත්තිකා।
gae:සඞ්ඝාදිසෙසතා සඞ්ඝ-භෙදකස්සානුවත්තිනො॥
gax:923:අනිස්සග්ගෙ තු පාචිත්ති, පාපිකාය ච දිට්ඨියා।
gae:යාවතතියකෙ තිස්සො, හොන්ති ආපත්තියො ඉමා॥
gax:924:ඛාදතො <pb M=.391/> කති නිද්දිට්ඨා, භොජනප්පච්චයා කති?
gae:ඛාදතො පන තිස්සොව, පඤ්ච භොජනකාරණා॥
gax:925:ථුල්ලච්චයං මනුස්සානං, මංසං ඛාදති, දුක්කටං।
gae:සෙසකානං තු, පාචිත්ති, ලසුණං භක්ඛයන්තියා॥
gax:926:අවස්සුතස්ස පොසස්ස, හත්ථතො හි අවස්සුතා।
gae:ගහෙත්වා භොජනං කිඤ්චි, සබ්බං මංසං අකප්පියං॥
gax:927:විඤ්ඤාපෙත්වාන අත්තත්ථං, ගහෙත්වා භොජනම්පි ච।
gae:ලසුණම්පි ච මිස්සෙත්වා, එකතජ්ඣොහරන්තියා॥
gax:928:ථුල්ලච්චයඤ්ච පාචිත්ති, පාටිදෙසනියම්පි ච।
gae:දුක්කටං ගරුකඤ්චාති, පඤ්ච ආපත්තියො සියුං॥
gax:929:ඔලොකෙන්තස්ස නිද්දිට්ඨා, කති ආපත්තියො වද?
gae:ඔලොකෙන්තස්ස නිද්දිට්ඨා, එකාපත්ති මහෙසිනා॥
gax:930:දුක්කටං රත්තචිත්තෙන, අඞ්ගජාතං පනිත්ථියා।
gae:ඔලොකෙන්තස්ස වා වුත්තං, මුඛං භික්ඛං දදන්තියා॥
gax:931:කති උක්ඛිත්තකා වුත්තා, සම්මාවත්තනකා කති?
gae:තයො උක්ඛිත්තකා වුත්තා, තෙචත්තාලීස වත්තනා॥
gax:932:අදස්සනප්පටීකම්මෙ, ආපන්නාපත්තියා දුවෙ।
gae:එකො අප්පටිනිස්සග්ගෙ, පාපිකාය ච දිට්ඨියා॥
gax:933:කති <pb V=.346/> නාසිතකා වුත්තා, කතීනං එකවාචිකා?
gae:තයො නාසිතකා වුත්තා, තිණ්ණන්නං එකවාචිකා॥
gax:934:මෙත්තියා දූසකො චෙව, කණ්ටකොති තයො ඉමෙ।
gae:ලිඞ්ගසංවාසදණ්ඩෙහි, නාසිතා හි යථාක්කමං॥
gax:935:එකුපජ්ඣායකෙනෙව, එකෙනාචරියෙන ච।
gae:ද්වෙ තයො අනුසාවෙතුං, වට්ටතීති ච නිද්දිසෙ॥
gax:936:ඤත්තියා කප්පනා චෙව, තථා විප්පකතම්පි ච।
gae:අතීතකරණඤ්චෙති, තයො කම්මස්ස සඞ්ගහා॥
gax:937:<b>ඤත්තියා</b> <pb M=.392/> <b>කප්පනා</b> නාම, “දදෙය්ය”ච්චෙවමාදිකා।
gae:“දෙති සඞ්ඝො, කරොතී”ති, ආදි <b>විප්පකතං</b> සියා॥
gax:938:“දින්නං, කතං” පනිච්චාදි, <b>අතීතකරණං</b> සියා।
gae:සඞ්ගය්හන්ති හි සබ්බානි, කම්මානෙතෙහි තීහිපි॥
gax:939:සඞ්ඝෙ සලාකගාහෙන, කම්මෙනපි ච කෙවලං।
gae:කාරණෙහි පන ද්වීහි, සඞ්ඝො භිජ්ජති, නඤ්ඤථා॥
gax:940:සඞ්ඝභෙදකභික්ඛුස්ස, තස්ස පාරාජිකං සියා।
gae:අනුවත්තකභික්ඛූනං, ථුල්ලච්චයමුදීරිතං॥
gax:941:පයුත්තායුත්තවාචාය, කති ආපත්තියො ඵුසෙ?
gae:පයුත්තායුත්තවාචාය, ඡ පනාපත්තියො ඵුසෙ॥
gax:942:ආජීවහෙතු පාපිච්ඡො, ඉච්ඡාපකතමානසො।
gae:අසන්තං උත්තරිං ධම්මං, උල්ලපන්තො පරාජිතො॥
gax:943:සඤ්චරිත්තං සමාපන්නෙ, තථා සඞ්ඝාදිසෙසතා।
gae:යො තෙ වසති ආරාමෙ, වදං ථුල්ලච්චයං ඵුසෙ॥
gax:944:විඤ්ඤාපෙත්වා පණීතං තු, භොජනං භික්ඛු භුඤ්ජති।
gae:පාචිත්ති භික්ඛුනියා චෙ, පාටිදෙසනියං සියා॥
gax:945:විඤ්ඤාපෙත්වාන සූපං වා, ඔදනං වා අනාමයො।
gae:භික්ඛු භුඤ්ජති චෙ තස්ස, හොති ආපත්ති දුක්කටං॥
gax:946:දසසතානි රත්තීනං, ඡාදෙත්වාපත්තියො පන।
gae:දස රත්තියො වසිත්වාන, මුච්චෙය්ය පාරිවාසිකො॥
gax:947:පාරාජිකානි <pb V=.347/> අට්ඨෙව, තෙවීස ගරුකා පන।
gae:ද්වෙයෙවානියතා වුත්තා, බුද්ධෙනාදිච්චබන්ධුනා॥
gax:948:නිස්සග්ගියානි වුත්තානි, ද්වෙචත්තාලීස හොන්ති හි।
gae:හොන්ති පාචිත්තියා සබ්බා, අට්ඨාසීතිසතං පන॥
gax:949:පාටිදෙසනියා <pb M=.393/> වුත්තා, ද්වාදසෙව මහෙසිනා।
gae:වුත්තා පන සුසික්ඛෙන, පඤ්චසත්තති සෙඛියා॥
gax:950:පඤ්ඤත්තානි සුපඤ්ඤෙන, ගොතමෙන යසස්සිනා।
gae:භවන්ති පන සබ්බානි, අඩ්ඪුඩ්ඪානි සතානි හි॥
gax:951:යො පනෙතෙසු වත්තබ්බො।
gax:සාරභූතො විනිච්ඡයො।
gax:සො මයා සකලො වුත්තො।
gae:සමාසෙනෙව සබ්බථා॥
gax:952:මයා සුට්ඨු විචාරෙත්වා, පාළිඅට්ඨකථානයං।
gae:කතත්තා ආදරං කත්වා, උග්ගහෙතබ්බමෙවිදං॥
gax:953:අත්ථෙ අක්ඛරබන්ධෙ වා, විඤ්ඤාසස්ස කමෙපි වා।
gae:කඞ්ඛා තස්මා න කාතබ්බා, කාතබ්බා බහුමානතා॥
gax:954:සඋත්තරං යො ජානාති।
gax:විනයස්ස විනිච්ඡයං।
gax:නිස්සයං සො විමුඤ්චිත්වා।
gae:යථාකාමඞ්ගමො සියා॥
gax:955:නිස්සයං දාතුකාමෙන, සවිභඞ්ගං සමාතිකං।
gae:සුට්ඨු වාචුග්ගතං කත්වා, ඤත්වා දාතබ්බමෙවිදං॥
gax:956:ඉමං පඨති චින්තෙති, සුණාති පරිපුච්ඡති।
gae:වාචෙති ච පරං නිච්චං, අත්ථං උපපරික්ඛති॥
gax:957:යො තස්ස පන භික්ඛුස්ස, අත්ථා විනයනිස්සිතා।
gae:උපට්ඨහන්ති සබ්බෙව, හත්ථෙ ආමලකං විය॥
gax:958:ඉමං පරමමුත්තරං උත්තරං।
gax:නරො හමතසාගරං සාගරං।
gax:අබුද්ධිජනසාරදං <pb V=.348/> සාරදං।
gae:සියා විනයපාරගො පාරගො॥
gax:959:අතො <pb M=.394/> හි නිච්චං ඉමමුත්තමං තමං।
gax:විධූය සික්ඛෙ ගුණසංහිතං හිතං।
gax:නරො හි සක්කච්චවපූරතො රතො।
gae:සුඛස්ස සබ්බඞ්ගණකම්මදං පදං॥
gax:960:විනයෙ පටුභාවකරෙ පරමෙ।
gax:පිටකෙ පටුතං අභිපත්ථයතා।
gax:විධිනා පටුනා පටුනා යතිනා।
gae:පරියාපුණිතබ්බමිදං සතතං॥
sub:නිගමනකථා
gax:961:රචිතො <b>බුද්ධදත්තෙන,</b> සුද්ධචිත්තෙන ධීමතා।
gae:සුචිරට්ඨිතිකාමෙන, සාසනස්ස මහෙසිනො॥
gax:962:අන්තරෙනන්තරායං තු, යථා සිද්ධිමුපාගතො।
gae:අත්ථතො ගන්ථතො චෙව, උත්තරොයමනුත්තරො॥
gax:963:තථා සිජ්ඣන්තු සඞ්කප්පා, සත්තානං ධම්මසංයුතා।
gae:රාජා පාතු මහිං සම්මා, කාලෙ දෙවො පවස්සතු॥
gax:964:යාව තිට්ඨති සෙලින්දො, යාව චන්දො විරොචති।
gae:තාව තිට්ඨතු සද්ධම්මො, ගොතමස්ස මහෙසිනො॥
gax:965:ඛන්තිසොරච්චසොසීල්ය-බුද්ධිසද්ධාදයාදයො।
gae:පතිට්ඨිතා ගුණා යස්මිං, රතනානීව සාගරෙ॥
gax:966:විනයාචාරයුත්තෙන, තෙන සක්කච්ච සාදරං।
gae:යාචිතො <b>සඞ්ඝපාලෙන,</b> ථෙරෙන ථිරචෙතසා॥
gax:967:සුචිරට්ඨිතිකාමෙන <pb V=.349/>, විනයස්ස මහෙසිනො।
gae:භික්ඛූනං පාටවත්ථාය, විනයස්ස විනිච්ඡයෙ॥
gax:968:අකාසිං <pb M=.395/> පරමං එතං, <b>උත්තරං</b> නාම නාමතො।
gae:සවනෙ සාදරං කත්වා, සික්ඛිතබ්බො තතො අයං॥
gax:969:පඤ්ඤාසාධිකසඞ්ඛ්යානි, නවගාථාසතානි හි।
gae:ගණනා උත්තරස්සායං, ඡන්දසානුට්ඨුභෙන තු॥
gax:970:ගාථා චතුසහස්සානි, සතඤ්ච ඌනවීසති।
gae:පමාණතො ඉමා වුත්තා, විනයස්ස විනිච්ඡයෙති॥
bod:ඉති තම්බපණ්ණියෙන පරමවෙය්යාකරණෙන තිපිටකනයවිධිකුසලෙන පරමකවිජනහදයපදුමවනවිකසනකරෙන කවිවරවසභෙන පරමරතිකරවරමධුරවචනුග්ගාරෙන උරගපුරෙන <b>බුද්ධදත්තෙන</b> රචිතො උත්තරවිනිච්ඡයො සමත්තොති।
cen:උත්තරවිනිච්ඡයො නිට්ඨිතො।
