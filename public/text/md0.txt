cen:॥ නමො තස්ස භගවතො අරහතො සම්මාසම්බුද්ධස්ස॥
nik:සංයුත්තනිකායෙ
boo:සළායතනවග්ගටීකා
cha:1:සළායතනසංයුත්තං
tit:1:අනිච්චවග්ගො
sub:1:අජ්ඣත්තානිච්චසුත්තවණ්ණනා
bod:1:චක්ඛතීති <pb V=2.1/> <pb M=2.281/> <b>චක්ඛු,</b> ඤාණං, යථාසභාවතො ආරම්මණස්ස ජානනෙන සමවිසමං ආචික්ඛන්තං විය පවත්තතීති අත්ථො। තථා මංසචක්ඛු। තම්පි හි රූපදස්සනෙ චක්ඛතීති <b>චක්ඛු</b>। බුද්ධානංයෙව චක්ඛූති <b>බුද්ධචක්ඛු,</b> අසාධාරණතො හි සත්තසන්තානෙසු සස්සතුච්ඡෙදදිට්ඨි අනුලොමිකඤාණයථාභූතඤාණානඤ්චෙව කාමරාගානුසයාදීනඤ්ච යාථාවතො විභාවිතඤාණං ආසයානුසයඤාණං ඉන්ද්රියපරොපරියත්තඤාණඤ්ච। හෙට්ඨිමා තයො මග්ගා චතුසච්චධම්මෙසු වුත්තාකාරෙන පවත්තියා ධම්මෙ චක්ඛූති <b>ධම්මචක්ඛු,</b> තථා තෙසං ඵලානි තංතංපටිපක්ඛෙසු පටිප්පස්සද්ධිපහානවසෙන <pb V=2.2/> පවත්තනතො। සමන්තතො සබ්බධම්මෙසු චක්ඛුකිච්චසාධනතො <b>සමන්තචක්ඛු,</b> සබ්බඤ්ඤුතඤ්ඤාණං। දිබ්බවිහාරසන්නිස්සයෙන ලද්ධබ්බතො දෙවානං දිබ්බචක්ඛු වියාති තං <b>දිබ්බචක්ඛු,</b> අභිඤ්ඤාවිසෙසො। ආලොකං වඩ්ඪෙත්වා රූපදස්සනතො <b>“ආලොකඵරණෙනා”</b>ති වුත්තං। “ඉදං දුක්ඛං අරියසච්චන්ති මෙ, භික්ඛවෙ, පුබ්බෙ අනනුස්සුතෙසු ධම්මෙසු චක්ඛුං උදපාදී”තිආදිනා (සං॰ නි॰ 5.1081; මහාව॰ 15) නයෙන <pb M=2.282/> ආගතත්තා චතුසච්චපරිච්ඡෙදකඤාණං “පඤ්ඤාචක්ඛූ”ති වුත්තං। තදිදං “විපස්සනාඤාණ”න්ති වදන්ති, “විපස්සනාමග්ගඵලපච්චවෙක්ඛණඤාණානී”ති අපරෙ।
bod:පච්චයභූතෙහි එතෙහි අභිසම්භරීයන්තීති සම්භාරා, උපත්ථම්භභූතා චතුසමුට්ඨානිකරූපා। සහ සම්භාරෙහීති <b>සසම්භාරං</b>। මහාභූතානං උපාදාය පසීදතීති <b>පසාදො। අක්ඛිකූපකෙ අක්ඛිපටලෙහී</b>ති උභොහි අක්ඛිදලෙහි। <b>සම්භවො</b>ති ආපොධාතුමෙව සම්භවභූතමාහ। ඉධ <b>“තෙරස සම්භාරා”</b>ති වුත්තං। <b>අට්ඨසාලිනියං</b> (ධ॰ ස॰ අට්ඨ॰ 596) පන සණ්ඨානෙන සද්ධිං “චුද්දස සම්භාරා”ති ආගතං। තත්ථ <b>සණ්ඨාන</b>න්ති වණ්ණායතනමෙව පරිමණ්ඩලාදිසණ්ඨානභූතං। විසුං වචනං පන නෙසං තථාභූතානං අතථාභූතානඤ්ච ආපොධාතුවණ්ණායතනානං යථාවුත්තෙ මංසපිණ්ඩෙ විජ්ජමානත්තා। සම්භවස්ස චතුධාතුනිස්සිතෙහි සහ වුත්තස්ස ධාතුත්තයනිස්සිතතා යොජෙතබ්බා। <b>දිට්ඨිමණ්ඩලෙ</b>ති අභිමුඛං ඨිතානං පටිබිම්බපඤ්ඤායනට්ඨානභූතෙ චක්ඛුසඤ්ඤිතාය දිට්ඨියා පවත්තිට්ඨානභූතෙ මණ්ඩලෙ। <b>සන්නිවිට්ඨ</b>න්ති එතෙන චක්ඛුපසාදස්ස අනෙකකලාපගතභාවො දස්සිතො। තථා හි සො සත්ත අක්ඛිපටලානි අභිබ්යාපෙත්වා වත්තති। යස්මා සො සත්ත අක්ඛිපටලානි බ්යාපෙත්වා ඨිතෙහි අත්තනො නිස්සයභූතෙහි කතූපකාරං තංනිස්සිතෙහෙව ආයුවණ්ණාදීහි අනුපාලිතපරිවාරිතං තිසන්තතිරූපසමුට්ඨාපකෙහි උතුචිත්තාහාරෙහි උපත්ථම්භියමානං හුත්වා තිට්ඨති। <b>රූපදස්සනසමත්ථ</b>න්ති අත්තානං නිස්සාය පවත්තවිඤ්ඤාණස්ස වසෙන රූපායතනදස්සනසමත්ථං। <b>විත්ථාරකථා</b>ති තස්ස චක්ඛුනො සොතාදීනඤ්ච හෙතුපච්චයාදිවසෙන චෙව ලක්ඛණාදිවසෙන ච විත්ථාරකථා।
bod:<b>සම්මසනචාරචිත්ත</b>න්ති විපස්සනාය පවත්තිට්ඨානභූතං විපස්සිතබ්බං චිත්තං। කෙචි “විපස්සනුපගතකිරියමයචිත්ත”න්ති වදන්ති, තං තෙසං මතිමත්තං। තීණි ලක්ඛණානි දස්සෙත්වා විපස්සනං උස්සුක්කාපෙත්වා අරහත්තස්ස පාපනවසෙන දෙසනාය පවත්තත්තා।
cen:අජ්ඣත්තානිච්චසුත්තවණ්ණනා නිට්ඨිතා।
sub:2-3:අජ්ඣත්තදුක්ඛසුත්තාදිවණ්ණනා
bod:2-3:<b>ද්වෙ</b> <pb V=2.3/> <pb M=2.283/> <b>ලක්ඛණානී</b>ති දුක්ඛානත්තලක්ඛණානි। <b>එකං ලක්ඛණ</b>න්ති අනත්තලක්ඛණං। <b>සෙසානී</b>ති වුත්තාවසෙසානි ලක්ඛණානි। <b>තෙහී</b>ති යෙහි දුතියතතියානි සුත්තානි දෙසිතානි, තෙහි। <b>සල්ලක්ඛිතානී</b>ති සම්මදෙව උපධාරිතානි। <b>එත්තකෙනා</b>ති ද්වින්නං එකස්සෙව වා ලක්ඛණස්ස කථනෙන।
cen:අජ්ඣත්තදුක්ඛසුත්තාදිවණ්ණනා නිට්ඨිතා।
sub:4-6:බාහිරානිච්චසුත්තාදිවණ්ණනා
bod:4-6:<b>වුත්තසදිසොවා</b>ති “ද්වෙ ලක්ඛණානී”තිආදිනා වුත්තසදිසො එව। <b>නයො</b>ති අතිදෙසනයො।
cen:බාහිරානිච්චසුත්තාදිවණ්ණනා නිට්ඨිතා।
sub:7-12:අජ්ඣත්තානිච්චාතීතානාගතසුත්තාදිවණ්ණනා
bod:7-12:<b>සල්ලක්ඛෙත්වා</b>ති අතීතානාගතානං අවිජ්ජමානත්තා ගාහස්ස දළ්හතාය සල්ලක්ඛෙත්වා। <b>පච්චුප්පන්නෙසු</b> විජ්ජමානත්තා බලවතා තණ්හාදිගාහෙන විපස්සනාවීථිං පටිපාදෙතුං <b>කිලමන්තානං</b> විනෙය්යානං <b>වසෙන</b>।
cen:අජ්ඣත්තානිච්චාතීතානාගතසුත්තාදිවණ්ණනා නිට්ඨිතා।
cen:අනිච්චවග්ගවණ්ණනා නිට්ඨිතා।
tit:2:යමකවග්ගො
sub:1-4:පඨමපුබ්බෙසම්බොධසුත්තාදිවණ්ණනා
bod:13-16:ද්වීසුපි සුත්තෙසු ආයතනානං වසෙන දෙසනා එකරසාවාති <b>“පඨමදුතියෙසූ”</b>ති එකජ්ඣං පදුද්ධාරො කතො। ආහිතො අහංමානො එත්ථාති අත්තා, අත්තභාවො। අත්තානමධි අජ්ඣත්තං, තප්පරියාපන්නත්තා තත්ථ භවානි අජ්ඣත්තිකානි, තෙසං <b>අජ්ඣත්තිකානං</b>। අජ්ඣත්තඤ්ච <pb M=2.284/> නාම අජ්ඣත්තජ්ඣත්තං <pb V=2.4/>, නියකජ්ඣත්තං, ගොචරජ්ඣත්තං, විසයජ්ඣත්තන්ති චතුබ්බිධං। තත්ථ අජ්ඣත්තජ්ඣත්තං අජ්ඣත්තෙ භවන්ති අජ්ඣත්තිකන්ති ආහ <b>“අජ්ඣත්තජ්ඣත්තවසෙන අජ්ඣත්තිකාන”</b>න්ති। තෙසං චක්ඛාදීනං අජ්ඣත්තෙසුපි අජ්ඣත්තිකභාවො අධිකසිනෙහවත්ථුතායාති ආහ <b>“ඡන්දරාගස්ස අධිමත්තබලවතායා”</b>ති। ඉදානි තත්ථ තමත්ථං පටියොගිනා සද්ධිං උදාහරණවසෙන දස්සෙන්තො <b>“මනුස්සානං හී”</b>තිආදිමාහ। තං උත්තානමෙව। <b>බාහිරානී</b>ති අජ්ඣත්තිකතො බහි භවානි।
cen:පඨමපුබ්බෙසම්බොධසුත්තාදිවණ්ණනා නිට්ඨිතා।
sub:5-6:පඨමනොචෙඅස්සාදසුත්තාදිවණ්ණනා
bod:17-18:<b>නික්ඛන්තා</b>ති ලොකතො නික්ඛන්තා। විසංයුත්තා සංයොගහෙතූනං කිලෙසානං පහීනත්තා <b>නො සංයුත්තා। නො අධිමුත්තා</b>ති න උස්සුක්කජාතා। <b>විමරියාදී…පෙ॰… චෙතසා</b>ති විගතකිලෙසවට්ටමරියාදතාය නිම්මරියාදීකතෙන චිත්තෙන। <b>චතුසච්චමෙව කථිතං</b> චක්ඛාදීනං අස්සාදාදිනො කථිතත්තා।
cen:පඨමනොචෙඅස්සාදසුත්තාදිවණ්ණනා නිට්ඨිතා।
sub:7-10:පඨමාභිනන්දසුත්තාදිවණ්ණනා
bod:19-22:<b>වට්ටවිවට්ටමෙව කථිතං</b> අභිනන්දනානං උප්පාදනිරොධානඤ්ච වසෙන දෙසනාය පවත්තත්තා। <b>අනුපුබ්බකථා</b>ති ආදිතො පට්ඨාය පදත්ථවණ්ණනා। <b>නෙස</b>න්ති සුත්තානං।
cen:පඨමාභිනන්දසුත්තාදිවණ්ණනා නිට්ඨිතා।
cen:යමකවග්ගවණ්ණනා නිට්ඨිතා।
tit:3:සබ්බවග්ගො
sub:1:සබ්බසුත්තවණ්ණනා
bod:23:සබ්බ-සද්දො <pb M=2.285/> පකරණවසෙන කත්ථචි සප්පදෙසෙපි පවත්තතීති තතො නිවත්තනත්ථං අනවසෙසවිසයෙන සබ්බ-සද්දෙන විසෙසෙත්වා වුත්තං <b>“සබ්බසබ්බ”</b>න්ති, සබ්බමෙව හුත්වා සබ්බන්ති අත්ථො। ආයතනභාවං සබ්බං <b>ආයතනසබ්බං,</b> සෙසද්වයෙපි එසෙව නයො।
bod:තස්ස <pb V=2.5/> අවිසයාභාවතො <b>න අද්දිට්ඨමිධත්ථි කිඤ්චී</b>ති। <b>ඉධා</b>ති නිපාතමත්තං, ඉධ වා සදෙවකෙ ලොකෙ, දස්සනභූතෙන ඤාණෙන අදිට්ඨං නාම කිඤ්චි නත්ථීති අත්ථො। යදි එවං අනුමානවිසයං නු ඛො කථන්ති ආහ <b>“අථො අවිඤ්ඤාත”</b>න්ති। අඤ්ඤෙසං අපච්චක්ඛම්පි අවිඤ්ඤාතං තස්ස කිඤ්චි නත්ථීති අදිට්ඨං අවිඤ්ඤාතං නත්ථි। පච්චුප්පන්නං අතීතමෙව ඤෙය්යං ගහිතං, අනාගතං නු ඛො කථන්ති ආහ – <b>“අජානිතබ්බ”</b>න්ති, තස්ස කිඤ්චි නත්ථීති ආනෙත්වා සම්බන්ධො। ජානිතුං ඤාතුං අසක්කුණෙය්යං නාම තස්ස කිඤ්චි නත්ථීති දස්සෙන්තො ආහ <b>“සබ්බං අභිඤ්ඤාසී”</b>තිආදි।
bod:සකලස්ස සක්කායධම්මස්ස පරිග්ගහිතත්තා <b>සක්කායසබ්බං। සබ්බධම්මෙසූ</b>ති පඤ්චන්නං ද්වාරානං ආරම්මණභූතෙසු සබ්බෙසු ධම්මෙසු। යස්මා ඡසුපි ආරම්මණෙසු ගහිතෙසු පදෙසසබ්බං නාම න හොති, තස්මා <b>“පඤ්චාරම්මණමත්ත”</b>න්ති වුත්තං। පදෙසසබ්බං සක්කායසබ්බං න පාපුණාති තස්ස තෙභූමකධම්මෙසු එකදෙසස්ස අසඞ්ගණ්හනතො। සක්කායසබ්බං ආයතනසබ්බං න පාපුණාති ලොකුත්තරධම්මානං අසඞ්ගණ්හනතො। ආයතනසබ්බං සබ්බසබ්බං න පාපුණාති। යස්මා ආයතනසබ්බෙන චතුභූමකධම්මාව පරිග්ගහිතා, න ලක්ඛණපඤ්ඤත්තියො, යස්මා සබ්බසබ්බං දස්සෙන්තෙන බුද්ධඤාණවිසයො දස්සිතො, තස්මා “සබ්බසබ්බං න පාපුණාතී”ති එත්ථාපි <b>“කස්මා…පෙ॰… නත්ථිතායා”</b>ති සබ්බං ඤාතාරම්මණෙනෙව පුච්ඡාවිස්සජ්ජනං කතං। “ආයතනසබ්බෙපි ඉධ විපස්සනුපගධම්මාව ගහෙතබ්බා අභිඤ්ඤෙය්යනිද්දෙසවසෙනපි සම්මසනචාරස්සෙව ඉච්ඡිතත්තා”ති වදන්ති।
bod:<b>පටික්ඛිපිත්වා</b>ති “ඉදං සබ්බං නාම න හොතී”ති එවං පටික්ඛිපිත්වා। <b>තස්සා</b>ති “අඤ්ඤං සබ්බං පඤ්ඤාපෙස්සාමී”ති වදන්තස්ස। <b>වාචාය වත්තබ්බවත්ථුමත්තකමෙවා</b>ති වඤ්ඣාපුත්තගගනකුසුමාදිවාචා විය එතස්ස වාචාය කෙවලං වත්තබ්බවත්ථුකමෙව භවෙය්ය, න අත්ථො, වචනමත්තකමෙවාති අත්ථො <pb M=2.286/>। <b>අතික්කමිත්වා</b>ති අනාමසිත්වා අග්ගහෙත්වා। <b>තං කිස්ස හෙතූ</b>ති විඝාතාපජ්ජනං කෙන හෙතුනා। <b>යථා තං අවිසයස්මි</b>න්ති යථා අඤ්ඤොපි කොචි අවිසයෙ වායමන්තො, එවන්ති අත්ථො। අට්ඨකථායං පන යස්මා පාළියං “තං කිස්ස හෙතූ”ති වුත්තකාරණමෙව උපනයනවසෙන දස්සෙතුං <b>“යථා ත”</b>න්තිආදි වුත්තං। කාරණොපනයනඤ්ච කාරණමෙවාති <b>“යථාති කාරණවචන”</b>න්ති වුත්තන්ති දට්ඨබ්බං। තෙනෙවාහ <b>“එවං ඉමස්මිම්පි අවිසයෙ”</b>තිආදි।
cen:සබ්බසුත්තවණ්ණනා නිට්ඨිතා।
sub:2:පහානසුත්තවණ්ණනා
bod:24:<b>සබ්බස්සා</b>ති ද්වාරාරම්මණෙහි සද්ධිං ද්වාරප්පවත්තස්ස। <b>පහානායා</b>ති තප්පටිබද්ධඡන්දරාගපහානවසෙන <pb V=2.6/> පජහනාය। <b>චක්ඛුසම්ඵස්ස</b>න්ති චක්ඛුසන්නිස්සිතඵස්සං। <b>මූලපච්චය</b>න්ති මූලභූතං පච්චයං කත්වා, සහජාතවෙදනාය චක්ඛුසම්ඵස්සපච්චයභාවෙ වත්තබ්බමෙව නත්ථි। <b>එසෙව නයො</b>ති අපදෙසෙන “සොතසම්ඵස්සං මූලපච්චයං කත්වා”තිආදිනා වත්තබ්බන්ති දස්සෙති। <b>මනො</b>ති භවඞ්ගචිත්තං මනොද්වාරස්ස අධිප්පෙතත්තා। <b>ආරම්මණ</b>න්ති ධම්මාරම්මණං। <b>සහාවජ්ජනකජවන</b>න්ති සහමනොද්වාරාවජ්ජනකං ජවනං। තංපුබ්බකත්තා මනොවිඤ්ඤාණඵස්සවෙදනානං මූලපච්චයභූතා සබ්බෙස්වෙව චක්ඛුද්වාරාදීසු වුත්තිත්තා තදනුරූපතො <b>“භවඞ්ගසහජාතො සම්ඵස්සො”</b>ති වුත්තං। <b>සහාවජ්ජනවෙදනාය ජවනවෙදනා</b> “වෙදයිත”න්ති අධිප්පෙතා, <b>භවඞ්ගසම්පයුත්තාය පන</b> වෙදනාය ගහණෙ <b>වත්තබ්බමෙව නත්ථි। භවඞ්ගතො අමොචෙත්වා</b> භවඞ්ගචිත්තෙන සද්ධිංයෙව ආවජ්ජනං ගහෙත්වා මනොද්වාරාවජ්ජනං <b>භවඞ්ගං දට්ඨබ්බං। යා පනෙත්ථ දෙසනා</b>ති යා එත්ථ “පහානායා”තිආදිනා පවත්තදෙසනා සත්ථු අනසිට්ඨි ආණා। <b>අයං පණ්ණත්ති නාම</b> තස්ස තස්ස අත්ථස්ස පකාරතො ඤාපනතො। එත්ථ සබ්බග්ගහණෙන සබ්බෙ සභාවධම්මා ගහිතා, පඤ්ඤත්ති පන කතමාති විචාරණාය තං දස්සෙතුං <b>“යා පනෙත්ථා”</b>තිආදි වුත්තන්ති දට්ඨබ්බං।
cen:පහානසුත්තවණ්ණනා නිට්ඨිතා।
sub:3:අභිඤ්ඤාපරිඤ්ඤාපහානසුත්තවණ්ණනා
bod:25:<b>අභිඤ්ඤා</b>ති <pb M=2.287/> අභිඤ්ඤාය। ය-කාරලොපවසෙනායං නිද්දෙසො “සයං අභිඤ්ඤා”තිආදීසු (දී॰ නි॰ 1.28, 405; ම॰ නි॰ 1.154) විය, තථා “පරිඤ්ඤා”ති එත්ථාපි। <b>සබ්බ</b>න්ති ආයතනසබ්බං। තඤ්හි අභිඤ්ඤෙය්යං। <b>අභිජානිත්වා</b>ති අභිඤ්ඤාය ජානිත්වා। <b>පරිජානිත්වා</b>ති තීරණපරිඤ්ඤාය අනිච්චාදිතො පරිජානිත්වා। <b>පජහනත්ථායා</b>ති පහානපරිඤ්ඤාය අනවසෙසතො පජහනාය।
cen:අභිඤ්ඤාපරිඤ්ඤාපහානසුත්තවණ්ණනා නිට්ඨිතා।
sub:4:පඨමඅපරිජානනසුත්තවණ්ණනා
bod:26:“අභිජාන”න්තිආදිනා එත්ථ භගවා පඨමං කණ්හපක්ඛං දස්සෙත්වා සුක්කපක්ඛං දස්සෙති වෙනෙය්යජ්ඣාසයවසෙන। තෙනෙත්ථ වට්ටවිවට්ටං කථිතං।
cen:පඨමඅපරිජානනසුත්තවණ්ණනා නිට්ඨිතා।
sub:5:දුතියඅපරිජානනසුත්තවණ්ණනා
bod:27:චක්ඛුවිඤ්ඤාණවිඤ්ඤාතබ්බධම්මො <pb V=2.7/> නාම රූපායතනමෙවාති ආහ <b>“හෙට්ඨා ගහිතරූපමෙවා”</b>ති। <b>ඉධ අනාපාථගතං</b> “චක්ඛුවිඤ්ඤාණවිඤ්ඤාතබ්බා ධම්මා”ති වුත්තත්තා। <b>හෙට්ඨා ආපාථගතම්පි අනාපාථගතම්පි ගහිතමෙව</b> “යෙ ච රූපා”ති අනවසෙසතො වුත්තත්තා। <b>තෙ හි</b> වෙදනාසඤ්ඤාසඞ්ඛාරක්ඛන්ධා <b>සහ චක්ඛුවිඤ්ඤාණෙන විඤ්ඤාතබ්බත්තා</b>। තථා හි චක්ඛුවිඤ්ඤාණං තෙහි එකුප්පාදං එකවත්ථුකං එකනිරොධං එකාරම්මණමෙව। <b>සෙසපදෙසූ</b>ති සෙසෙසු “යඤ්ච සොතං යෙ ච සද්දා”තිආදිනා ආගතෙසු කණ්හපක්ඛෙ පඤ්චසු, සුක්කපක්ඛෙ ඡසුපි පදෙසු। <b>එසෙව නයො</b>ති ය්වායං “හෙට්ඨා ගහිතරූපමෙව ගණ්හිත්වා”ති අත්ථො වුත්තො। එසො එව තත්ථපි අත්ථවණ්ණනානයො।
cen:දුතියඅපරිජානනසුත්තවණ්ණනා නිට්ඨිතා।
sub:6:ආදිත්තසුත්තවණ්ණනා
bod:28:ගයානාමිකාය <pb M=2.288/> නදියා අවිදූරෙ පවත්තො ගාමො ගයා නාම, තස්සං <b>ගයායං විහරතී</b>ති සමීපත්ථෙ චෙතං භුම්මවචනං। ගයාගාමස්ස හි ආසන්නෙ ගයාසීසනාමකෙ පිට්ඨිපාසාණෙ භගවා තදා විහාසි। තෙනාහ <b>“භගවා තත්ථ විහරතී”</b>ති।
bod:<b>තත්රා</b>ති “භික්ඛූ ආමන්තෙසී”ති යෙ භික්ඛූ ආමන්තෙසි, යථා චායං දෙසනා තෙසං සප්පායා ජාතා, තත්ර තස්මිං අත්ථද්වයෙ විභාවෙතබ්බෙ <b>අයං අනුපුබ්බිකථා</b> සමුදාගමතො පට්ඨාය අනුපටිපාටිකථා। <b>ඉතො</b>ති ඉමස්මා කප්පතො। <b>කිරා</b>ති අනුස්සවනත්ථෙ නිපාතො। පාරමිතාපරිභාවනාය <b>පරිපාකගතෙ। ඤාණෙ</b>ති බොධිඤාණෙ। <b>කනිට්ඨපුත්තො</b> වෙමාතිකභාතා භගවතො। <b>වෙළුභිත්තිකුටිකාහි පරික්ඛිපිත්වා</b> බහිද්ධා, අන්තො පන පටසාණීහි।
bod:<b>සබ්බෙසං</b> සත්තානං। <b>පුඤ්ඤචෙතනං අන්තො</b> අබ්භන්තරෙ <b>පවෙසෙති</b>। භගවාපි තස්ස පුත්තොති කත්වා <b>“අඤ්ඤෙ තයො පුත්තා”</b>ති වුත්තං। <b>අවිප්පකිරිත්වා</b>ති පරාජයෙන අවිප්පකිරිය අපලායිත්වා। <b>පිදහී</b>ති දාතුං න සක්කොමීති තථා අකාසි। <b>සච්චවාදිතාය ගණ්හිංසූ</b>ති රාජකුලස්ස සච්චවාදිතාය අත්තනො වරං ගණ්හිංසු।
bod:<b>විනිවත්තිතු</b>න්ති පටිඤ්ඤාය නිවත්තිතුං। <b>අන්තරා</b>ති තුම්හෙහි පරිච්ඡින්නකාලස්ස අන්තරා එව මතා। අට්ඨවීසතිහත්ථට්ඨානං <b>උසභං</b> නාම। <b>උසභෙ</b> අට්ඨවීසතිහත්ථප්පමාණෙ ඨානෙ। <b>දානග්ගෙ බ්යාවටො</b>ති පසුතො।
bod:<b>සො</b>ති <pb V=2.8/> භගවා। තථාරූපඤ්හි බුද්ධානං දෙසනාපාටිහාරියං, යථා දෙසනාය ගහිතො අත්ථො පච්චක්ඛතො විභූතො හුත්වා උපට්ඨාති। තෙනාහ <b>“ඉමෙසං…පෙ॰… දෙසෙස්සාමී”</b>ති। <b>සන්නිට්ඨාන</b>න්ති චිරකාලපරිචිතාදිත්තඅග්ගිකානං ආදිත්තපරියායදෙසනාව සප්පායාති නිච්ඡයමකාසි। <b>පදිත්ත</b>න්ති පදීපිතං එකාදසහි අග්ගීහි එකජාලීභූතං। තෙනාහ <b>“සම්පජ්ජලිත”</b>න්ති। <b>දුක්ඛලක්ඛණං කථිතං</b> චක්ඛාදීනං එකාදසහි අග්ගීහි ආදිත්තභාවෙන දුක්ඛමතාය දුක්ඛස්ස කථිතත්තා।
cen:ආදිත්තසුත්තවණ්ණනා නිට්ඨිතා।
sub:7:අද්ධභූතසුත්තවණ්ණනා
bod:29:අධිසද්දෙන <pb M=2.289/> සමානත්ථො අද්ධසද්දොති ආහ <b>“අද්ධභූතන්ති අධිභූත”</b>න්තිආදි। සෙසං වුත්තනයමෙව।
cen:අද්ධභූතසුත්තවණ්ණනා නිට්ඨිතා।
sub:8:සමුග්ඝාතසාරුප්පසුත්තවණ්ණනා
bod:30:මඤ්ඤිතං නාම තණ්හාමානදිට්ඨීහි ගහෙතබ්බං මඤ්ඤිතං। සබ්බස්මිං මඤ්ඤිතන්ති සබ්බමඤ්ඤිතං, තස්ස සමුග්ඝාතො සෙතුඝාතො, තදාවහං <b>සබ්බමඤ්ඤිතසමුග්ඝාතසාරුප්පං</b>। අට්ඨකථායං පන “මඤ්ඤිතං නාම චක්ඛාදීසු එව උප්පජ්ජති, නාඤ්ඤස්මි”න්ති දුතියනයො වුත්තො। <b>අනුච්ඡවික</b>න්ති අනුරූපං අවිලොමං। <b>ඉධා</b>ති ඉධෙව සාසනෙ අඤ්ඤත්ථ තදභාවතො। “තණ්හා-මානදිට්ඨිමඤ්ඤිතාන”න්ති වුත්තං මඤ්ඤිතත්තයං සපරසන්තානෙසු පටිපක්ඛවසෙන යොජෙත්වා දස්සෙතුං <b>“චක්ඛුං අහන්ති වා”</b>තිආදි වුත්තං। තත්ථ “චක්ඛුං අහ”න්ති ඉමිනා අජ්ඣත්තවිසයං දිට්ඨිමඤ්ඤිතඤ්ච දස්සෙති අත්තාභිනිවෙසාහංකාරදීපනතො। “මම”න්ති ඉමිනා තණ්හාමඤ්ඤිතං මානමඤ්ඤිතම්පි වා, පරිග්ගහමුඛෙනපි සෙය්යාදිතො මානුප්පජ්ජනතො। සෙසපදද්වයෙපි ඉමිනා නයෙන මඤ්ඤිතවිභාගො වෙදිතබ්බො। <b>අහ</b>න්ති අත්තාව, සො ච චක්ඛුස්මිං තදධීනවුත්තිත්තා “පරො”ති න මඤ්ඤති। <b>මම කිඤ්චනපලිබොධො චක්ඛුස්මිං</b> සති ලබ්භනතො, අසති න මඤ්ඤති තථාමඤ්ඤිතස්ස පච්චයඝාතතො। සෙසපදද්වයෙපි එසෙව නයො।
bod:<b>අහං චක්ඛුතො නිග්ගතො</b>ති “අහ”න්ති වත්තබ්බො අයං සත්තො චක්ඛුතො නිග්ගතො තත්ථ සුඛුමාකාරෙන උපලබ්භනතො। <b>මම කිඤ්චනපලිබොධො චක්ඛුතො නිග්ගතො</b> තස්මිං සති එව උපලබ්භනතො <pb V=2.9/>। සෙසද්වයෙපි එසෙව නයො। තත්ථ <b>පරො</b>ති පරො සත්තො। <b>මම චක්ඛූති න මඤ්ඤති</b> යස්ස තං චක්ඛු, තස්ස “අහ”න්ති වත්තබ්බස්සෙව අභාවතො। <b>මමත්තභූත</b>න්ති මම කාරණං। සෙසං උත්තානමෙව। එවමෙතස්මිං සුත්තෙ චක්ඛුරූප-චක්ඛුවිඤ්ඤාණ-චක්ඛුසම්ඵස්ස-සුඛදුක්ඛාදුක්ඛමසුඛවසෙන සත්ත වාරා චක්ඛුද්වාරෙ, තථා සොතද්වාරාදීසූති ඡ සත්තකා ද්වෙචත්තාලීස। පුන සක්කායවසෙන “සබ්බං න මඤ්ඤතී”තිආදිනා වුත්තං, තෙන තෙචත්තාලීස। පුන තෙභූමකවට්ටං “ලොකො”ති ගහෙත්වා “න කිඤ්චි ලොකෙ උපාදියතී”ති <pb M=2.290/> වුත්තං, තෙන චතුචත්තාලීස හොන්ති। එවං සබ්බථාපි <b>චතුචත්තාලීසාය ඨානෙසු අරහත්තං පාපෙත්වා විපස්සනා කථිතා</b>ති වෙදිතබ්බා। “චතුචත්තාලීසාධිකසතෙසූ”ති කෙසුචි පොත්ථකෙසු ලිඛන්ති, සා ච පමාදලෙඛා।
cen:සමුග්ඝාතසාරුප්පසුත්තවණ්ණනා නිට්ඨිතා।
sub:9:පඨමසමුග්ඝාතසප්පායසුත්තවණ්ණනා
bod:31:<b>උපකාරභූතා</b> තදාවහත්තා। <b>තතො</b>ති මඤ්ඤිතාකාරතො। <b>ත</b>න්ති මඤ්ඤනාවත්ථුං। <b>අඤ්ඤෙනාකාරෙනා</b>ති යථා මඤ්ඤති අනිච්චාදිආකාරතො, අඤ්ඤෙන අනිච්චාදිනා ආකාරෙන හොති। <b>අඤ්ඤථාභාවං විපරිණාම</b>න්ති උප්පාදවයතාය අඤ්ඤථාභාවං ජරාය මරණෙන ච ද්වෙධා විපරිණාමෙතබ්බං। තං <b>උපගමනෙන අඤ්ඤථාභාවී,</b> එවංභූතො <b>හුත්වාපි</b> ජීරණභිජ්ජනසභාවෙසු। <b>භවෙසු සත්තො ලොකො</b> උපරිපි <b>භවංයෙව අභිනන්දති। හෙට්ඨා ගහිතමෙව සඞ්කඩ්ඪිත්වා</b>ති “චක්ඛුං න මඤ්ඤතී”තිආදිනා හෙට්ඨා ගහිතමෙව ඛන්ධධාතුආයතනාති ඛන්ධාදිපරියායෙන එකතො ගහෙත්වා පුනපි මඤ්ඤනාවත්ථුං දස්සෙති। අවසානෙ “තතො තං හොතී”ති වුත්තපදෙන සද්ධිං සබ්බවාරෙසු අට්ඨ අට්ඨ හොන්තීති <b>“අට්ඨචත්තාලීසාය ඨානෙසූ”</b>ති වුත්තං।
cen:පඨමසමුග්ඝාතසප්පායසුත්තවණ්ණනා නිට්ඨිතා।
sub:10:දුතියසමුග්ඝාතසප්පායසුත්තවණ්ණනා
bod:32:<b>දස්සෙත්වා</b>ති එත්ථ ලක්ඛණෙ අයං <b>ත්වා</b>-සද්දො, හෙතුම්හි වා। අනාදිසත්තසන්තානගතගාහත්තයලක්ඛිතා හි සත්ථු, තිපරිවට්ටදෙසනා තංනිමිත්තං යාවදෙව තප්පහානාය පවත්තිතභාවතො। අරහත්තං පාපෙත්වා විපස්සනා කථිතාති අට්ඨකථායං වුත්තං <b>“සහ විපස්සනාය චත්තාරොපි මග්ගා කථිතා”</b>ති।
cen:දුතියසමුග්ඝාතසප්පායසුත්තවණ්ණනා නිට්ඨිතා।
cen:සබ්බවග්ගවණ්ණනා නිට්ඨිතා।
tit:4:ජාතිධම්මවග්ගවණ්ණනා
bod:33-42:<b>නිබ්බත්තනසභාව</b>න්ති <pb V=2.10/> <pb M=2.291/> හෙතුපච්චයෙහි උප්පජ්ජනසභාවං। උප්පාදානන්තරං බුද්ධිප්පත්තියා <b>ජීරණසභාවං</b>। යත්ථ චක්ඛාදයො, තත්ථෙව විසභාගසමුට්ඨානලක්ඛණෙන බ්යාධිනො <b>උප්පත්තිපච්චයභාවෙන බ්යාධිසභාවං। මරණසභාව</b>න්ති විනාසසභාවං। <b>සොකසභාව</b>න්ති ඤාතිබ්යසනාදිනා ඩය්හමානදුක්ඛසභාවං। <b>සංකිලෙසිකසභාව</b>න්ති තණ්හාදිවසෙන සංකිලිස්සනසභාවං।
cen:ජාතිධම්මවග්ගවණ්ණනා නිට්ඨිතා।
tit:5:සබ්බඅනිච්චවග්ගවණ්ණනා
bod:43-52:<b>ඤාතපරිඤ්ඤා ආගතා</b> විසයවසෙන තබ්බිසයස්ස ධම්මස්ස ජොතිතත්තා। <b>ඉතරා ද්වෙ</b> තීරණපහානපරිඤ්ඤාපි ආගතා එවාති වෙදිතබ්බා, තාසං අභිඤ්ඤෙය්යධම්මවිසයත්තා ඤාණස්ස ච තීරණපහානපරිඤ්ඤාසම්භවතො। පරිඤ්ඤෙය්යපදෙ තීරණපරිඤ්ඤාව ආගතා, පහාතබ්බපදෙ පහානපරිඤ්ඤාව ආගතාති යොජනා। <b>ඉතරාපි ද්වෙ ගහිතායෙව</b> තාහි විනා අත්ථසිද්ධියා අභාවතො। <b>පච්චක්ඛං කාතබ්බං</b> ආරම්මණතො අසම්මොහතො පටිවිජ්ඣනෙන। <b>අවුත්තාපි ගහිතායෙව</b> පරිජානනස්ස යාවදෙව පහානත්ථත්තා। එකසභාවෙන විනාභාවො <b>අනෙකග්ගට්ඨො</b>। උපසට්ඨරොගෙන විය අන්තො එව අභිහතසබ්බතා <b>උපහතට්ඨො</b>।
cen:සබ්බඅනිච්චවග්ගවණ්ණනා නිට්ඨිතා।
cen:පඨමො පණ්ණාසකො।
tit:6:අවිජ්ජාවග්ගවණ්ණනා
bod:53-62:<b>චතූසු සච්චෙසු අඤ්ඤාණං</b> තප්පටිච්ඡාදකසම්මොහො। අවින්දියං වින්දති, වින්දියං න වින්දතීති කත්වා විජ්ජාය පටිපක්ඛොව <b>අවිජ්ජා</b>। විජ්ජාය උප්පන්නාය අනවසෙසතො අවිජ්ජා පහීයති, තං දස්සෙන්තො <b>“විජ්ජාති අරහත්තමග්ගවිජ්ජා”</b>ති <pb M=2.292/> ආහ। න කෙවලං <pb V=2.11/> අනිච්චානුපස්සනාවසෙනෙව මග්ගවුට්ඨානං, අථ ඛො ඉතරානුපස්සනාවසෙනපීති දස්සෙන්තො <b>“දුක්ඛා…පෙ॰… පහීයතියෙවා”</b>ති ආහ। <b>සබ්බත්ථා</b>ති උපරිසුත්තන්තෙ සන්ධායාහ। තතො අපරෙපි තංඅත්ථලක්ඛණවසෙන කථිතසුත්තන්තෙපි। තානිපි හි තථා බුජ්ඣනකපුග්ගලානමජ්ඣාසයෙන වුත්තානීති।
cen:අවිජ්ජාවග්ගවණ්ණනා නිට්ඨිතා।
tit:7:මිගජාලවග්ගො
sub:1:පඨමමිගජාලසුත්තවණ්ණනා
bod:63:චක්ඛුවිඤ්ඤාණං දස්සනකිච්චන්ති වුත්තචක්ඛුවිඤ්ඤාණෙන පස්සිතබ්බන්ති ආහ <b>“ඉට්ඨාරම්මණභූතා”</b>ති। <b>කමනීයා</b>ති කාමෙතබ්බා। මනං අප්පායන්තීති <b>මනාපා</b>ති ආහ <b>“මනවඩ්ඪනකා”</b>ති। පියායිතබ්බසභාවා <b>පියරූපා। කාමූපසංහිතා</b>ති කාමපටිසංයුත්තා। ආලම්බිතබ්බතා එව චෙත්ථ උපසංහිතතාති <b>“ආරම්මණං කත්වා”</b>තිආදිමාහ। තණ්හාසඞ්ඛාතා නන්දී <b>තණ්හානන්දී,</b> න තුට්ඨිනන්දීයෙව “නන්දිං චරතී”තිආදීසු විය। <b>ගාමන්ත</b>න්ති ගාමසමීපං। <b>“අනුපචාරට්ඨාන”</b>න්ති වත්වා තං දස්සෙති <b>“යත්ථා”</b>තිආදිනා।
bod:<b>එත්ථා</b>ති යථානීහතෙ පාඨෙ। <b>“ඉමං එකං පරියායං ඨපෙත්වා”</b>ති වුත්තං තස්ස “පන්තානී”තිපදෙන සඞ්ගහිතත්තා। <b>අප්පසද්දානි අප්පනිග්ඝොසානී</b>ති එත්ථ <b>අප්ප</b>-සද්දො අභාවත්ථො।
cen:පඨමමිගජාලසුත්තවණ්ණනා නිට්ඨිතා।
sub:6:සමිද්ධිලොකපඤ්හාසුත්තවණ්ණනා
bod:68:<b>ආයාචනසුත්තතො පට්ඨායා</b>ති මිගජාලවග්ගෙ දුතියසුත්තතො පට්ඨාය। පඨමසුත්තෙ පන දුතියකවිහාරාදිභාවො වුත්තොති।
cen:සමිද්ධිලොකපඤ්හාසුත්තවණ්ණනා නිට්ඨිතා।
sub:7:උපසෙනආසීවිසසුත්තවණ්ණනා
bod:69:<b>ගහෙත්වා</b>ති <pb V=2.12/> <pb M=2.293/> පාරුපනස්ස සිථිලකරණෙන වීමංසතො මොචෙත්වා। <b>ලෙණච්ඡායායා</b>ති පුරිමදිසාය ලෙණච්ඡායායං। <b>පතිත්වා</b>ති ලෙණච්ඡදනතො භස්සිත්වා। <b>ඵුට්ඨවිසො</b>ති චතූසු ආසීවිසෙසු සො ඵුට්ඨවිසො। තෙනාහ <b>“තස්මා”</b>තිආදි। <b>පරියාදියමානමෙවා</b>ති ඛෙපෙන්තමෙව, විනාසෙන්තමෙවාති අත්ථො। <b>යථාපරිච්ඡෙදෙනා</b>ති අත්තනො විසපරිච්ඡෙදානුරූපං। <b>අඤ්ඤථාභාව</b>න්ති වඩ්ඪභාවාදිපකතිජහනං। <b>සභාවවිගමො</b>ති විනාසො।
cen:උපසෙනආසීවිසසුත්තවණ්ණනා නිට්ඨිතා।
sub:8:උපවාණසන්දිට්ඨිකසුත්තවණ්ණනා
bod:70:<b>රූපං පටිසංවිදිතං කරොති</b> ඤාතපරිඤ්ඤාවසෙන। <b>රූපරාග</b>න්ති නීලාදිභෙදෙ රූපධම්මෙ රාගං। <b>පටිසංවිදිතං කරොති</b> “අයං මෙ රාගො අප්පහීනො”ති। එතෙන සෙක්ඛානං පච්චවෙක්ඛණා කථිතා। තෙන වුත්තං “එවම්පි ඛො, උපවාණ, සන්දිට්ඨිකො ධම්මො හොතී”තිආදි। <b>රූපරාගං පටිසංවිදිතං කරොති</b> “නත්ථි මෙ අජ්ඣත්තං රූපෙසු රාගො”ති පජානාති। අසෙක්ඛානං හායං පච්චවෙක්ඛණා।
cen:උපවාණසන්දිට්ඨිකසුත්තවණ්ණනා නිට්ඨිතා।
sub:9:පඨමඡඵස්සායතනසුත්තවණ්ණනා
bod:71:<b>ඵස්සාකරාන</b>න්ති ඡන්නං ඵස්සානං ආකරානං උප්පත්තිට්ඨානානං, චක්ඛාදීනන්ති අත්ථො। <b>නට්ඨො නාම අහන්ති වදති,</b> යො ඡන්නං ඵස්සායතනානං සමුදයාදිං යථාභූතං පජානාති, සො වුසිතවා, ඉතරො අවුසිතවා අහඤ්ච තාදිසොති। <b>අයමෙවා</b>ති අයං චක්ඛුස්මිං “නෙතං මමා”තිආදිනා තිණ්ණං ගාහානං අභාවො එව।
cen:පඨමඡඵස්සායතනසුත්තවණ්ණනා නිට්ඨිතා।
sub:10:දුතියඡඵස්සායතනසුත්තවණ්ණනා
bod:72:<b>අපුනබ්භවො</b>ති <pb M=2.294/> පුනබ්භවාභාවො।
sub:11:තතියඡඵස්සායතනසුත්තවණ්ණනා
bod:73:<b>පනස්සස</b>න්ති <pb V=2.13/> එකංසෙන නට්ඨොති අයමෙත්ථ අත්ථොති ආහ <b>“අතිනට්ඨො”</b>ති, ධුරතො එව නට්ඨොති අත්ථො।
cen:තතියඡඵස්සායතනසුත්තවණ්ණනා නිට්ඨිතා।
cen:මිගජාලවග්ගවණ්ණනා නිට්ඨිතා।
tit:8:ගිලානවග්ගො
sub:1-5:පඨමගිලානසුත්තාදිවණ්ණනා
bod:74-78:<b>අප්පඤ්ඤාතො</b>ති නාමගොත්තතො චෙව සීලාදිගුණෙහි ච අප්පඤ්ඤාතො අවිස්සුතො। ථෙරමජ්ඣිමභාවං අප්පත්තතාය <b>නවො</b>।
cen:පඨමගිලානසුත්තාදිවණ්ණනා නිට්ඨිතා।
sub:7:දුතියඅවිජ්ජාපහානසුත්තවණ්ණනා
bod:80:අනිච්චාදිවසෙන අභිනිවිසනං <b>අභිනිවෙසො,</b> සො එව ධම්මසභාවං අතික්කමිත්වා පරතො ආමසනතො <b>පරාමාසො,</b> සො එව <b>ගාහො</b>। තෙන අභිනිවෙසපරාමාසග්ගාහෙන <b>ගණ්හිතුං න යුත්තා</b> අනිච්චාදිසභාවත්තා। සඞ්ඛාරා එව පවත්තියා කාරණභාවතො <b>සඞ්ඛාරනිමිත්තානි</b>। යො සඞ්ඛාරෙසු අපරිඤ්ඤාතාභිනිවෙසෙන පස්සිතබ්බො අත්තාකාරො, සො න හොතීති අඤ්ඤො අනත්තාකාරො, <b>තතො අඤ්ඤතො පස්සති। පරිඤ්ඤාතාභිනිවෙසො</b>ති තීරණපරිඤ්ඤාය පරිච්ඡිජ්ජ ඤාතමිච්ඡාභිනිවෙසො। <b>පරිඤ්ඤාතාභිනිවෙසො</b>ති වා පරිඤ්ඤාතවිපස්සනාභිනිවෙසො। <b>විපස්සනා</b>ති අරූපසත්තකවසෙන විපස්සනාය පරිජානිතබ්බා।
cen:දුතියඅවිජ්ජාපහානසුත්තවණ්ණනා නිට්ඨිතා।
sub:8:සම්බහුලභික්ඛුසුත්තවණ්ණනා
bod:81:<b>කෙවල</b>න්ති <pb M=2.295/> ඉතරලක්ඛණෙහි අවොමිස්සං।
sub:10:ඵග්ගුනපඤ්හාසුත්තවණ්ණනා
bod:83:තණ්හාය <pb V=2.14/> පහීනාය දිට්ඨිමානාපි පහීනා එවාති <b>“තණ්හාපපඤ්චස්ස ඡින්නත්තා ඡින්නපපඤ්චෙ”</b>ති වුත්තං। දුතියපදෙපි එසෙව නයො। ඉධ සත්තවොහාරො චක්ඛාදීසු විජ්ජමානෙසු එව හොති, තස්මා පරිනිබ්බුතානඤ්ච වොහාරො චක්ඛාදීසු සන්නිස්සයෙනෙව, නාඤ්ඤථාති <b>අතික්කන්තබුද්ධෙහි පරිහරිතානි චක්ඛුසොතාදීනි පුච්ඡාමීති පුච්ඡති</b> “අත්ථි නු ඛො භන්තෙ”තිආදිනා। <b>චක්ඛුසොතාදිවට්ටං</b> වට්ටෙ පවත්තෙය්ය।
cen:ඵග්ගුනපඤ්හාසුත්තවණ්ණනා නිට්ඨිතා।
cen:ගිලානවග්ගවණ්ණනා නිට්ඨිතා।
tit:9:ඡන්නවග්ගො
sub:1:පලොකධම්මසුත්තවණ්ණනා
bod:84:<b>අනිච්චලක්ඛණමෙව කථිතං,</b> තඤ්ච පරියායෙන, අනිච්චලක්ඛණෙ කථිතෙ ඉතරලක්ඛණානි කථිතානෙව හොන්ති බ්යභිචාරභාවතො।
sub:2:සුඤ්ඤතලොකසුත්තවණ්ණනා
bod:85:අත්තනො ඉදන්ති <b>අත්තනිය</b>න්ති ආහ <b>“අත්තනො සන්තකෙනා”</b>ති।
sub:3:සංඛිත්තධම්මසුත්තවණ්ණනා
bod:86:<b>වුත්තනයෙනෙව වෙදිතබ්බ</b>න්ති ඛන්ධියවග්ගෙ ඛන්ධවසෙන ආගතං, ඉධ ආයතනවසෙනාති අයමෙව විසෙසො।
sub:4:ඡන්නසුත්තවණ්ණනා
bod:87:සබ්බනිමිත්තෙහි පටිසල්ලීයති එතෙනාති <b>පටිසල්ලානං,</b> ඵලසමාපත්ති। <b>ජීවිතහාරකසත්ථං</b> <pb V=2.15/> ජීවිතස්ස හරණතො, සත්තානඤ්ච සසනතො හිංසනතො <pb M=2.296/>। <b>පරිචරිතො</b>ති පයිරුපාසිතො। තෙන යථානුසිට්ඨං පටිපජ්ජින්ති දීපෙති।
bod:<b>අනුපවජ්ජ</b>න්ති පරෙහි න උපවදිතබ්බං। තං පනෙත්ථ ආයතිං අප්පටිසන්ධිභාවතො හොතීති ආහ <b>“අප්පවත්තික”</b>න්ති। “නෙතං මමා”තිආදීනි වදන්තො <b>අරහත්තෙ පක්ඛිපිත්වා කථෙසි। පුථුජ්ජනභාවමෙව දීපෙන්තො වදති</b> අකතකිච්චභාවදීපනෙන। කිඤ්චාපි ථෙරො පුච්ඡිතං පඤ්හං අරහත්තෙ පක්ඛිපිත්වා කථෙසි, “න සමනුපස්සාමී”ති පන වදන්තො කිඤ්චි නිප්ඵත්තිං න කථෙසි, තස්මා “ඉදම්පි මනසි කාතබ්බ”න්ති ඉදං ආනෙත්වා සම්බන්ධො।
bod:<b>කිලෙසපස්සද්ධී</b>ති කිලෙසපරිළාහවූපසමො। <b>භවත්ථාය</b> පුන භවත්ථාය। <b>ආලයනිකන්ති පරියුට්ඨානෙ</b>ති භවන්තරෙ අපෙක්ඛාසඤ්ඤිතෙ ආලයෙ නිකන්තියා ච පරියුට්ඨානප්පත්තියා। <b>අසති</b> අවිජ්ජමානාය। පටිසන්ධිවසෙන අඤ්ඤභවතො ඉධාගමනං <b>ආගති නාම। චුතිවසෙන ගමන</b>න්ති චවනවසෙන ඉතො ගති। අනුරූපගමනං ගති නාම තදුභයං න හොති। චුතූපපාතො අපරාපරභවනවසෙන <b>චුති,</b> උපපජ්ජනවසෙන <b>උපපාතො,</b> තදුභයම්පි න හොති। එවං පන චුතූපපාතෙ අසති <b>නෙවිධ</b> න ඉධ ලොකෙ। <b>න හුරං</b> න පරලොකෙ හොති। තතො එව <b>න උභයත්ථ හොති। අයමෙව අන්තො</b> අයං ඉධලොකෙ පරලොකෙ ච අභාවොයෙව දුක්ඛස්ස පරියොසානං। <b>අයමෙවා</b>ති යථාවුත්තො එව – <b>එත්ථ</b> එතස්මිං පාඨෙ පරම්පරාගතො පමාණභූතො <b>අත්ථො</b>।
bod:<b>යෙ පනා</b>ති සම්මවාදිනො සන්ධාය වදති। <b>අන්තරාභවං ඉච්ඡන්ති</b> “එවං භවෙන භවන්තරසම්බන්ධො යුජ්ජෙය්යා”ති। <b>නිරත්ථකං</b> අන්තරාභවස්ස නාම කස්සචි අභාවතො। චුතික්ඛන්ධානන්තරඤ්හි පටිසන්ධික්ඛන්ධානංයෙව පාතුභාවො। තෙනාහ <b>“අන්තරාභවස්ස…පෙ॰… පටික්ඛිත්තොයෙවා”</b>ති। තත්ථ <b>භාවො</b>ති අත්ථිතා। <b>අභිධම්මෙ කථාවත්ථුප්පකරණෙ</b> (කථා॰ 505-507) <b>පටික්ඛිත්තොයෙව</b>। යදි එවං “අන්තරෙනා”ති ඉදං කථන්ති ආහ <b>“අන්තරෙනා”</b>තිආදි। විකප්පතො අඤ්ඤං <b>විකප්පන්තරං,</b> තස්ස දීපනං “අන්තරෙනා”ති වචනං। න අන්තරාභවදීපනං තාදිසස්ස අනුපලබ්භනතො පයොජනාභාවතො ච। යත්ථ හි විපාකවිඤ්ඤාණස්ස පච්චයො, තත්ථස්ස නිස්සයභූතස්ස වත්ථුස්ස සහභාවීනඤ්ච <pb M=2.297/> ඛන්ධානං සම්භවොති සද්ධිං අත්තනො නිස්සයෙන විඤ්ඤාණං උප්පජ්ජතෙවාති නාස්ස උප්පත්තියා දෙසදූරතා වෙදිතබ්බා। “නෙව ඉධ න හුර”න්ති වුත්තද්වයතො අපරං විකප්පෙන “න උභය”න්ති, තත්ථපි න හොතියෙවාති අධිප්පායො। <b>“අන්තරෙනා”</b>ති වා “විනා”ති ඉමිනා සමානත්ථො නිපාතො, තස්මා නෙවිධ, න හුරං, උභයං විනාපි නෙවාති අත්ථො।
bod:<b>ආහරී</b>ති <pb V=2.16/> ඡින්නවසෙන ගණ්හි। තෙනාහ <b>“කණ්ඨනාළං ඡින්දී”</b>ති। <b>පරිග්ගණ්හන්තො</b>ති සම්මසන්තො। <b>පරිනිබ්බුතො</b> දීඝරත්තං විපස්සනායං යුත්තපයුත්තභාවතො। <b>“අනුපවජ්ජං ඡන්නෙන භික්ඛුනා සත්ථං ආහරිත”</b>න්ති, <b>කථෙසී</b>ති අසෙක්ඛකාලෙ බ්යාකරණං විය කත්වා කථෙසි।
bod:<b>ඉමිනා</b>ති “උපවජ්ජකුලානී”ති ඉමිනා වචනෙන। <b>ථෙරො</b>ති සාරිපුත්තත්ථෙරො। <b>එව</b>න්ති එවං පුබ්බකාලෙසු සංසට්ඨවිහාරී හුත්වා ඨිතො පච්ඡා අරහත්තං පාපුණිස්සතීති ආසඞ්කන්තො පුච්ඡති। සෙසං උත්තානමෙව।
cen:ඡන්නසුත්තවණ්ණනා නිට්ඨිතා।
sub:5-6:පුණ්ණසුත්තාදිවණ්ණනා
bod:88-89:<b>ත</b>න්ති චක්ඛුරූපද්වයං। තෙනාහ <b>“චක්ඛුඤ්චෙව රූපඤ්චා”</b>ති। <b>නන්දිසමුදයා</b>ති නන්දියා සමුදයතණ්හාය සෙසකාරණෙහි නන්දියා සමුදිති සමොධානං නන්දිසමුදයො, තස්මා නන්දිසමුදයා। තෙනාහ <b>“තණ්හාය සමොධානෙනා”</b>ති। පඤ්චක්ඛන්ධසඞ්ඛාතස්ස දුක්ඛස්ස සමොධානෙන සමුදිති පවත්තියෙවාති සහ සමුදයෙන දුක්ඛස්ස දස්සිතත්තා <b>“වට්ටං මත්ථකං පාපෙත්වා”</b>ති වුත්තං। නිරොධූපායෙන සද්ධිං නිරොධස්ස දස්සිතත්තා <b>“විවට්ටං මත්ථකං පාපෙත්වා”</b>ති। පුච්ඡානුසන්ධිආදීසු අඤ්ඤතරො න හොතීති ආහ – <b>“පාටියෙක්කො අනුසන්ධී”</b>ති।
bod:<b>චණ්ඩා</b>ති කොධනා। <b>දුට්ඨා</b>ති දොසවන්තොති අත්ථො। <b>කිබ්බිසා</b>ති පාපා। <b>කක්ඛළා</b>ති දාරුණා। <b>ඝටිකමුග්ගරෙනා</b>ති එකස්මිං පක්ඛෙ ඝටිකං දස්සෙත්වා කතෙන රස්සදණ්ඩෙන। සත්තානං සසනතො සත්ථං, තතො එව ජීවිතස්ස හරණතො හාරකඤ්චාති <b>සත්ථහාරකං। ඉන්ද්රියසංවරො “දමො”ති වුත්තො</b> මනච්ඡට්ඨානං ඉන්ද්රියානං දමනතො। <b>පඤ්ඤා “දමො”ති වුත්තා</b> කිලෙසවිසෙවිතානං දමනතො වූපසමනතො। <b>උපොසථකම්මං “දමො”ති</b> <pb M=2.298/> <b>වුත්තං</b> කායද්වාරාදීහි උප්පජ්ජනකඅසමස්ස දමනතො। <b>ඛන්ති “දමො”ති වෙදිතබ්බා</b> අක්ඛන්තියා දමනතො වූපසමනතො। තෙනාහ <b>“උපසමොති තස්සෙව වෙවචන”</b>න්ති।
bod:<b>එත්ථා</b>ති සුනාපරන්තජනපදෙ। <b>එතෙ ද්වෙ</b>ති අයං පුණ්ණත්ථෙරො තස්ස කනිට්ඨොති එතෙ ද්වෙ භාතරො। <b>ආහච්ච අට්ඨාසි</b> උළාරං බුද්ධාරම්මණං පීතිං උප්පාදෙත්වා। <b>සත්ත සීහනාදෙ නදිත්වා</b>ති මම්මච්ඡෙදකානම්පි අක්කොසපරිභාසානං ඛමනෙ සන්තොසාභාවදීපනං, පාණිප්පහාරස්ස, ලෙඩ්ඩුප්පහාරස්ස, දණ්ඩප්පහාරස්ස, සත්ථප්පහාරස්ස, ජීවිතවොරොපනස්ස, ඛමනෙ සන්තොසාභාවදීපනඤ්චාති <pb V=2.17/> එවං සත්ත සීහනාදෙ නදිත්වා। චතූසු ඨානෙසු වසිතත්තා පාළියං වසනට්ඨානං අනුද්දෙසිකං කත්වා <b>“සුනාපරන්තස්මිං ජනපදෙ විහරති”</b>ඉච්චෙව වුත්තං।
bod:<b>චතූසු ඨානෙසූ</b>ති අබ්බුහත්ථපබ්බතෙ, සමුද්දගිරිවිහාරෙ, මාතුලගිරිම්හි, මකුළකාරාමවිහාරෙති ඉමෙසු චතූසු ඨානෙසු। <b>ත</b>න්ති චඞ්කමං ආරුය්හ කොචි භික්ඛු චඞ්කමිතුං සමත්ථො නත්ථි මහතා සමුද්දපරිස්සයෙන භාවනාමනසිකාරස්ස අනභිසම්භුණනතො। <b>උප්පාතික</b>න්ති උප්පාතකරං මහාසඞ්ඛොභං උට්ඨපෙත්වා। <b>සම්මුඛෙ</b>ති අනිලපදෙසෙ। <b>පටිවෙදෙසු</b>න්ති පවෙදෙසුං।
bod:<b>ආරද්ධකාලතො පට්ඨායා</b>ති මණ්ඩලමාළස්ස කාතුං පථවීමිතකාලතො පභුති। සච්චබන්ධෙන පඤ්චසතානි පරිපූරෙතුං <b>“එකූනපඤ්චසතාන”</b>න්ති වුත්තං। <b>ගන්ධකුටි</b>න්ති ජෙතවනමහාවිහාරෙ මහාගන්ධකුටිං।
bod:<b>සච්චබන්ධනාමො</b>ති සච්චබන්ධෙ පබ්බතෙ චිරනිවාසිතාය “සච්චබන්ධො”ත්වෙව ලද්ධනාමො। <b>අරහත්තං පාපුණී</b>ති පඤ්චාභිඤ්ඤාපරිවාරං අරහත්තං අධිගච්ඡි। තෙනාහ <b>“මග්ගෙනෙවස්ස අභිඤ්ඤා ආගතා”</b>ති।
bod:තස්මිං සන්නිපතිතා මහාජනා කෙචි සොතාපන්නා, කෙචි සකදාගාමිනො, කෙචි අනාගාමිනො, කෙචි අරහන්තො අහෙසුං। තත්ථාපි කෙචි තෙවිජ්ජා, කෙචි ඡළභිඤ්ඤා, කෙචි පටිසම්භිදප්පත්තා අහෙසුං। තං සන්ධාය වුත්තං <b>“මහාජනස්ස බන්ධනමොක්ඛො ජාතො”</b>ති। යෙ පන තත්ථ සරණගමනපඤ්චසීලදසසීලසමාදානෙන ලද්ධානුග්ගහා, තෙසං දෙවතානඤ්ච වසෙන <b>“මහන්තං බුද්ධකොලාහලං අහොසී”</b>ති වුත්තං।
bod:<b>අරුණං</b> <pb M=2.299/> <b>පන මහාගන්ධකුටියංයෙව උට්ඨපෙසි</b> දෙවතානුග්ගහත්ථඤ්චෙව කුලානුදයාය ච। <b>අපායමග්ගෙ ඔතාරිතො</b> “කොචි ලොකස්ස සජිතා අත්ථි, තස්ස වසෙන පවත්තිසංහාරා හොන්ති, තෙනෙවායං පජා සනාථා හොති, තං යුඤ්ජති ච තස්මිං තස්මිං කම්මෙ”ති මිච්ඡාගාහෙහි। <b>පරිචරිතබ්බං යාචි</b> “එත්ථ මයා චිරං වසිතබ්බ”න්ති।
bod:<b>ඡට්ඨ</b>න්ති බාහියසුත්තං। තං <b>උත්තානමෙව</b> හෙට්ඨා වුත්තනයත්තා।
cen:පුණ්ණසුත්තාදිවණ්ණනා නිට්ඨිතා।
sub:7-8:පඨමඑජාසුත්තාදිවණ්ණනා
bod:90-91:එජති <pb V=2.18/> ඡළාරම්මණනිමිත්තං කම්පතීති <b>එජා</b>। තෙනාහ <b>“චලනට්ඨෙනා”</b>ති। <b>ආබාධනට්ඨෙන</b> පීළනට්ඨෙන। <b>අන්තො දොසනට්ඨෙනා</b>ති අන්තොචිත්තෙ එව පදුස්සනට්ඨෙන। <b>නිකන්තනට්ඨෙනා</b>ති ඡින්දනට්ඨෙන। <b>හෙට්ඨා ගහිතමෙවා</b>ති හෙට්ඨා මඤ්ඤිතසමුග්ඝාතසාරුප්පසුත්තෙ ආගතමෙව। <b>වුත්තනයමෙව</b> මඤ්ඤිතසමුග්ඝාතසුත්තෙ।
cen:පඨමඑජාසුත්තාදිවණ්ණනා නිට්ඨිතා।
sub:9-10:පඨමද්වයසුත්තාදිවණ්ණනා
bod:92-93:<b>ද්වය</b>න්ති දුකං। පාළියං ආමෙඩිතලොපෙන නිද්දෙසොති ආහ <b>“ද්වෙ ද්වෙ කොට්ඨාසෙ”</b>ති। <b>එවමෙත</b>න්ති එවං අනිච්චාදිභාවෙන එතං චක්ඛුරූපඤ්චාති ද්වයං। <b>චලතී</b>ති අනවට්ඨානෙන පචලති। <b>බ්යථතී</b>ති ජරාය මරණෙන ච පවෙධති। <b>හෙතු චෙව</b> උප්පත්තිනිමිත්තත්තා। <b>සහගතී</b>ති සහප්පවත්ති, තාය ගහෙතබ්බත්තා “සඞ්ගතී”ති ඵස්සො වුත්තො। එස නයො සෙසපදද්වයෙපි। යස්මා ච සංගච්ඡමානධම්මවිමුත්තා සඞ්ගති නාම නත්ථි, තථා සන්නිපාතසමවායා, තෙසං වසෙන නිබ්බත්තො ඵස්සො තථා වුච්චතීති। තෙනාහ <b>“ඉමිනා”</b>තිආදි।
bod:<b>වත්ථූ</b>ති <pb M=2.300/> චක්ඛු නිස්සයපච්චයාදිභාවෙන। <b>ආරම්මණ</b>න්ති රූපං ආරම්මණපච්චයාදිභාවෙන। <b>සහජාතා තයො ඛන්ධා</b> වෙදනාදයො, තෙ සහජාතාදිපච්චයභාවෙන। <b>අයං හෙතූ</b>ති අයං තිවිධො හෙතූ। <b>ඵස්සෙනා</b>තිආදීසු අයං සඞ්ඛෙපත්ථො – යස්මා රූපාරම්මණෙ ඵස්සෙ අත්තනො ඵුසනකිච්චං කරොන්තෙ එවං වෙදනා අනුභවනකිච්චං, සඤ්ඤා සඤ්ජානනකිච්චං කරොති, තස්මා <b>“ඵස්සෙන ඵුට්ඨමෙවා”</b>තිආදිවුත්තමෙව අත්ථං ඉදානි පුග්ගලාධිට්ඨානෙන දස්සෙතුං <b>“ඵුට්ඨො”</b>තිආදි වුත්තං। පඤ්චෙව ඛන්ධා භගවතා සමතිංසාය ආකාරෙහි වුත්තා। කස්මාති ආහ <b>“කථ”</b>න්තිආදි। රුක්ඛසාඛාසු රුක්ඛවොහාරො විය එකෙකධම්මෙපි ඛන්ධවොහාරො හොතියෙව। තෙනාහ භගවා – “විඤ්ඤාණං විඤ්ඤාණක්ඛන්ධො”ති (යම॰ ඛන්ධයමක 2)।
cen:පඨමද්වයසුත්තාදිවණ්ණනා නිට්ඨිතා।
cen:ඡන්නවග්ගවණ්ණනා නිට්ඨිතා।
tit:10:සළවග්ගො
sub:1:අදන්තඅගුත්තසුත්තවණ්ණනා
bod:94:<b>අදමිතා</b>ති <pb V=2.19/> දමං නිබ්බිසෙවනභාවං අනීතා। <b>අගොපිතා</b>ති සතිසඞ්ඛාතාය වතියා න රක්ඛිතා। <b>අපිහිතා</b>ති සතිකවාටෙන න පිහිතා। චතූහිපි පදෙහි ඉන්ද්රියානං අනාවරණමෙවාහ। අධිකං වහන්තීති අධිවාහා, දුක්ඛස්ස අධිවාහා <b>දුක්ඛාධිවාහා</b>। නිරයෙසු උප්පජ්ජනකං <b>නෙරයිකං। ආදි</b>-සද්දෙන සෙසපාළිං සඞ්ගණ්හාති।
bod:<b>සළෙවා</b>ති ඡ-කාරස්ස ස-කාරො, ළ-කාරො පදසන්ධිකරො। <b>යත්ථා</b>ති නිමිත්තත්ථෙ භුම්මං। <b>අනවස්සුතා අතින්තා</b>ති රාගෙන අතෙමිතා।
bod:<b>අස්සාදිත</b>න්ති අස්සාදං ඉතං උපගතං। තෙනාහ <b>“අස්සාදවන්ත”</b>න්ති। <b>සුඛදුක්ඛ</b>න්ති ඉට්ඨානිට්ඨං। අන්වයතීති අන්වයො, හෙතු। ඵස්සොති අන්වයො එතස්සාති <b>ඵස්සන්වය</b>න්ති ආහ – <b>“ඵස්සහෙතුක”</b>න්ති। <b>“අවිරුද්ධ”</b>ඉති විභත්තිලොපෙන නිද්දෙසො।
bod:<b>පපඤ්චසඤ්ඤා</b>ති <pb M=2.301/> තණ්හාදිසමධූපසංහතසඤ්ඤා। තෙනාහ <b>“කිලෙසසඤ්ඤාය පපඤ්චසඤ්ඤා නාම හුත්වා”</b>ති। පපඤ්චසඤ්ඤා එතෙසං අත්ථීති <b>පපඤ්චසඤ්ඤා,</b> ඉතරීතරා නරා। <b>පපඤ්චයන්තා</b>ති සංසාරෙ පපඤ්චං චිරායනං කරොන්තා। <b>සඤ්ඤිනො</b>ති ගෙහස්සිතසඤ්ඤාය සඤ්ඤාවන්තො। <b>මනොමයං විතක්ක</b>න්ති කෙවලං මනසා සම්භාවිතං මිච්ඡාවිතක්කං। <b>ඉරීයතී</b>ති ඉරියං පටිපත්තිං ඉරීයති පටිපජ්ජති।
bod:<b>සුට්ඨු භාවිතො</b>ති සුට්ඨුභාවං සුභාවනං ඉතො භාවිතභාවිතො। <b>ඵුට්ඨස්ස චිත්ත</b>න්ති තෙන යථාවුත්තඵස්සෙන ඵුට්ඨං අස්ස චිත්තං। <b>න විකම්පතෙ ක්වචී</b>ති කිස්මිඤ්චි ඉට්ඨානිට්ඨාරම්මණෙ න කම්පති। <b>පාරගා</b>ති පාරගාමිනො භවථ।
cen:අදන්තඅගුත්තසුත්තවණ්ණනා නිට්ඨිතා।
sub:2:මාලුක්යපුත්තසුත්තවණ්ණනා
bod:95:<b>අපසාදෙතී</b>ති <pb V=2.20/> තජ්ජෙති। <b>උස්සාදෙතී</b>ති උක්කංසෙති। <b>අයං කිර</b> ථෙරො මාලුක්යපුත්තො। <b>පමජ්ජිත්වා</b>ති යොනිසොමනසිකාරස්ස අනනුයුජ්ජනෙන පමජ්ජිත්වා।
bod:<b>යත්රා</b>ති පච්චත්තං වචනාලඞ්කාරෙ। <b>නාමා</b>ති අසම්භාවනෙ අපසාදනපක්ඛෙ, උස්සාදනපක්ඛෙ පන සම්භාවනෙ। <b>කිං ජාත</b>න්ති කිං තෙන මහල්ලකභාවෙන ජාතන්ති මහල්ලකභාවං තිණායපි අමඤ්ඤමානො වදති। තෙනාහ <b>“යදි…පෙ॰… අනුග්ගණ්හන්තො”</b>ති। <b>අනුග්ගණ්හන්තො</b>ති අචින්තෙන්තො। මාදිසානං භගවතො ඔවාදො උපකාරාවහොති එතරහි <b>ඔවාදඤ්ච පසංසන්තො</b>।
bod:“අදිට්ඨා අදිට්ඨපුබ්බා”තිආදිනා පරිකප්පවසෙන වුත්තනිදස්සනං “යථා එතෙසු ඡන්දාදයො න හොන්ති, එවමිතරෙසුපි පරිඤ්ඤාතෙසූ”ති නයපටිපජ්ජනත්ථං, තෙසම්පි ඉමෙහි සමානෙතබ්බත්තා। තෙන වුත්තං “සුපිනකූපමා කාමා”ති (ම॰ නි॰ 1.234; 2.46; පාචි॰ 417; චූළව॰ 65)।
bod:<b>චක්ඛුවිඤ්ඤාණෙන දිට්ඨෙ දිට්ඨමත්ත</b>න්ති චක්ඛුවිඤ්ඤාණස්ස රූපායතනං යත්තකො ගහණාකාරො, තත්තකං। කිත්තකං පමාණන්ති අත්තසංවෙදියං පරස්ස න <pb M=2.302/> දිසිතබ්බං, කප්පනාමත්තං රූපං। තෙනාහ <b>“චක්ඛුවිඤ්ඤාණං හී”</b>තිආදි। <b>රූපෙ</b>ති රූපායතනෙ। <b>රූපමත්තමෙවා</b>ති නීලාදිභෙදං රූපායතනමත්තං, න නීලාදි। විසෙසනිවත්තනත්ථො හි අයං මත්ත-සද්දො। යදි එවං, <b>එව</b>-කාරො කිමත්ථියො? චක්ඛුවිඤ්ඤාණඤ්හි රූපායතනෙ ලබ්භමානම්පි නීලාදිවිසෙසං “ඉදං නීලං නාම, ඉදං පීතං නාමා”ති න ගණ්හාති। කුතො නිච්චානිච්චාදිසභාවත්ථන්ති සංහිතස්සපි නිවත්තනත්ථං එවකාරග්ගහණං। තෙනාහ <b>“න නිච්චාදිසභාව”</b>න්ති। <b>සෙසවිඤ්ඤාණෙහිපී</b>ති ජවනවිඤ්ඤාණෙහිපි।
bod:<b>දිට්ඨං නාම චක්ඛුවිඤ්ඤාණං</b> රූපායතනස්ස දස්සනන්ති කත්වා। තෙනාහ <b>“රූපෙ රූපවිජානන”</b>න්ති। <b>චක්ඛුවිඤ්ඤාණමත්තමෙවා</b>ති යත්තකං චක්ඛුවිඤ්ඤාණං රූපායතනෙ ගහණමත්තං, තංමත්තමෙව මෙ සබ්බං චිත්තං භවිස්සතීති අත්ථො। “රාගාදිරහෙනා”ති වා පාඨො। <b>දිට්ඨං නාම</b> පදත්ථතො චක්ඛුවිඤ්ඤාණෙන දිට්ඨං රූපං। <b>තත්ථෙවා</b>ති චක්ඛුවිඤ්ඤාණෙන දිට්ඨමත්තෙ රූපෙ। <b>චිත්තත්තයං</b> දිට්ඨමත්තං නාම චක්ඛුවිඤ්ඤාණං විය රාගාදිවිරහෙන පවත්තනතො। තෙනාහ <b>“යථා ත”</b>න්ති ආදි।
bod:<b>මනොද්වාරාවජ්ජනෙන</b> <pb V=2.21/> <b>විඤ්ඤාතාරම්මණං</b> විඤ්ඤාතන්ති අධිප්පෙතං රාගාදිවිරහෙන විඤ්ඤෙය්යතො। තෙනාහ <b>“යථා ආවජ්ජනෙනා”</b>තිආදි।
bod:<b>තදා</b>ති තස්මිං කාලෙ, න තතො පට්ඨායාති අයමෙත්ථ අත්ථොති දස්සෙති। “දිට්ඨමත්ත”න්තිආදිනා යෙසං රාගාදීනං නිවත්තනං අධිප්පෙතං, තෙ “තෙනා”ති එත්ථ ත-සද්දෙන පච්චාමසීයන්තීති <b>“තෙන රාගෙන වා රත්තො”</b>තිආදි වුත්තං। <b>තත්ථා</b>ති විසයෙ භුම්මං, විසයභාවො ච විසයිනා සම්බන්ධවසෙන ඉච්ඡිතබ්බොති වුත්තං <b>“පටිබද්ධො”</b>තිආදි।
bod:<b>සතී</b>ති රූපස්ස යථාසභාවසල්ලක්ඛණා සති <b>මුට්ඨා</b> පියනිමිත්තමනසිකාරෙන අනුප්පජ්ජනතො න දිස්සති නප්පවත්තති। <b>අජ්ඣොසා</b>ති අජ්ඣොසාය। <b>ගිලිත්වා</b> පරිනිට්ඨපෙත්වා අත්තනියකරණෙන।
bod:<b>අභිජ්ඣා ච විහෙසා චා</b>ති කරණත්ථෙ පච්චත්තවචනන්ති ආහ – <b>“අභිජ්ඣාය ච විහෙසාය චා”</b>ති। අත්ථවසෙන විභත්තිපරිණාමොති ආහ – <b>“අභිජ්ඣාවිහෙසාහී”</b>ති। <b>ආචිනන්තස්සා</b>ති වඩ්ඪෙන්තස්ස। <b>පටිස්සතො</b>ති පතිස්සතො සබ්බත්ථ සතියා යුත්තො। <b>සෙවතො චාපී</b>ති එත්ථ <b>ච</b>-සද්දො <b>අපි</b>-සද්දො ච නිපාතමත්තන්ති <b>“සෙවන්තස්ස”</b>ඉච්චෙව අත්ථො වුත්තො।
cen:මාලුක්යපුත්තසුත්තවණ්ණනා නිට්ඨිතා।
sub:3:පරිහානසුත්තවණ්ණනා
bod:96:<b>පරිහානසභාව</b>න්ති <pb M=2.303/> අනවජ්ජධම්මෙහි පරිහායනසභාවං। <b>අභිභවිතානී</b>ති අභිභූතානි නිබ්බිසෙවනභාවාකාරෙන। <b>සරසඞ්කප්පා</b>ති තස්මිං තස්මිං විසයෙ අනවට්ඨිතභාවෙන සඞ්කප්පා। <b>සංයොජනියා</b>ති සංයොජෙතබ්බා। සංයොජනානඤ්හි පුනප්පුනං උප්පත්තියා ඔකාසං දෙන්තො කිලෙසජාතං අධිවාසෙති නාම। කිලෙසො එව <b>කිලෙසජාතං। ආරම්මණං</b> පන චිත්තෙ කරොන්තො අධිවාසෙති නාම। <b>ඡන්දරාගප්පහානෙන න පජහති</b> ආරම්මණං, කිලෙසං පන අනුප්පත්තිධම්මතාපාදනෙන එව। <b>අභිභවිතං ආයතනන්ති කථිතං</b> අධිවාසනාදිනා। “කථඤ්ච, භික්ඛවෙ, පරිහානධම්මො හොතී”ති <b>ධම්මං පුච්ඡිත්වා</b> තං <b>විභජන්තෙන භගවතා</b> “තඤ්චෙ භික්ඛු අධිවාසෙතී”තිආදිනා <b>පුග්ගලෙන</b> පුග්ගලාධිට්ඨානෙන <b>ධම්මො දස්සිතො</b>।
cen:පරිහානසුත්තවණ්ණනා නිට්ඨිතා।
sub:4:පමාදවිහාරීසුත්තවණ්ණනා
bod:97:<b>න</b> <pb V=2.22/> <b>පිදහිත්වා</b> චක්ඛුන්ද්රියං න පිදහිත්වා සඤ්ඡාදිත්වා ඨිතස්ස। <b>බ්යාසිඤ්චතී</b>ති කිලෙසෙහි විසෙසෙන ආසිඤ්චති। <b>කිලෙසතින්ත</b>න්ති කිලෙසෙහි අවස්සුතං। <b>දුබ්බලපීති</b> තරුණා න බලප්පත්තා। <b>බලවපීති</b> උබ්බෙගා ඵරණප්පත්තා ච පීති। <b>දරථප්පස්සද්ධී</b>ති කායචිත්තදරථවූපසමලක්ඛණා පස්සද්ධි। <b>න උප්පජ්ජන්ති</b> පච්චයපරම්පරාය අසිද්ධත්තා। “කථඤ්ච, භික්ඛවෙ, පමාදවිහාරී හොතී”තිආදිනා <b>පුග්ගලං පුච්ඡිත්වා</b> “පාමොජ්ජං න හොති, පාමොජ්ජං ජායතී”තිආදිනා ච, <b>ධම්මෙන</b> “පමාදවිහාරී අප්පමාදවිහාරී”ති ච <b>පුග්ගලො දස්සිතො</b>।
cen:පමාදවිහාරීසුත්තවණ්ණනා නිට්ඨිතා।
sub:5:සංවරසුත්තවණ්ණනා
bod:98:<b>ඉද</b>න්ති “කථඤ්ච, භික්ඛවෙ, අසංවරො”ති? ඉදං වචනං। <b>පහාතබ්බධම්මක්ඛානවසෙනා</b>ති පහාතබ්බධම්මස්සෙව කථනං වුත්තං। “කථඤ්ච, භික්ඛවෙ, අසංවරො <pb M=2.304/> හොතී”ති <b>ධම්මං පුච්ඡිත්වා</b> “සන්ති, භික්ඛවෙ, චක්ඛුවිඤ්ඤෙය්යා රූපා”තිආදිනා <b>ධම්මොව විභත්තො</b>।
cen:සංවරසුත්තවණ්ණනා නිට්ඨිතා।
sub:6:සමාධිසුත්තවණ්ණනා
bod:99:<b>චිත්තෙකග්ගතායා</b>ති සමථවසෙන චිත්තෙකග්ගතාය। <b>පරිහායමානෙ</b>ති තස්ස අලාභෙන පරිහායමානෙ। <b>කම්මට්ඨාන</b>න්ති විපස්සනාකම්මට්ඨානං, සමථමෙව වා।
sub:7:පටිසල්ලානසුත්තවණ්ණනා
bod:100:<b>කම්මට්ඨාන</b>න්ති සමථවිපස්සනාකම්මට්ඨානං।
sub:8-9:පඨමනතුම්හාකංසුත්තාදිවණ්ණනා
bod:101-102:<b>උපමං පරිවාරෙත්වා</b>ති උපමං පරිහරිත්වා। <b>සුද්ධිකවසෙනා</b>ති උපමාය විනා කෙවලමෙව।
sub:10:උදකසුත්තවණ්ණනා
bod:103:<b>උදකො</b>ති <pb V=2.23/> තස්ස නාමං। <b>වෙදං</b> ඤාණං। සබ්බං ජිතවාති <b>සබ්බජි। අවඛත</b>න්ති නිඛතං। <b>උච්ඡාදනධම්මො</b>ති උච්ඡාදෙතබ්බසභාවො। <b>පරිමද්දනධම්මො</b>ති පරිමද්දිතබ්බසභාවො। <b>පරිහතො</b>ති පරිහරිතො। ඔදනකුම්මාසූපචයුච්ඡාදනපරිමද්දනපදෙහීති වත්තබ්බං। උච්ඡාදනං වා පරිමද්දනමත්තමෙවාති කත්වා න ගහිතං।
cen:උදකසුත්තවණ්ණනා නිට්ඨිතා।
cen:සළවග්ගවණ්ණනා නිට්ඨිතා।
cen:දුතියො පණ්ණාසකො।
tit:11:යොගක්ඛෙමිවග්ගො
sub:1:යොගක්ඛෙමිසුත්තවණ්ණනා
bod:104:<b>චතූහි</b> <pb M=2.305/> <b>යොගෙහී</b>ති කාමයොගාදීහි චතූහි යොගෙහි। <b>ඛෙමිනො</b>ති ඛෙමවතො කුසලිනො। <b>කාරණභූත</b>න්ති කත්තබ්බඋපායස්ස කාරණභූතං। පරියායති පවත්තිං නිවත්තිඤ්ච ඤාපෙතීති පරියායො, ධම්මො ච සො පරියත්තිධම්මත්තා පරියායො චාති ධම්මපරියායො, තං <b>ධම්මපරියායං</b>। යස්මා පන සො තස්සාධිගමස්ස කාරණං හොති, තස්මා වුත්තං <b>“ධම්මකාරණ”</b>න්ති। <b>යුත්ති</b>න්ති සමථවිපස්සනාධම්මානීති වා චතුසච්චධම්මානීති වා। “තස්මා”ති පදං උද්ධරිත්වා – “කස්මා”ති කාරණං පුච්ඡන්තො <b>“කිං අක්ඛාතත්තා, උදාහු පහීනත්තා”</b>ති විභජිත්වා පුච්ඡි। යස්මා පන ඡන්දරාගප්පහානං යොගක්ඛෙමිභාවස්ස කාරණං, න කථනං, තස්මා <b>“පහීනත්තා”</b>තිආදි වුත්තං।
cen:යොගක්ඛෙමිසුත්තවණ්ණනා නිට්ඨිතා।
sub:2-10:උපාදායසුත්තාදිවණ්ණනා
bod:105-113:<b>වෙදනාසුඛදුක්ඛ</b>න්ති වෙදනාසඞ්ඛාතං සුඛඤ්ච දුක්ඛඤ්ච කථිතං। “අජ්ඣත්තං සුඛං දුක්ඛ”න්ති වුත්තත්තා විමුත්තිසුඛස්ස ච සළායතනදුක්ඛස්ස ච කථිතත්තා විවට්ටසුඛං චෙත්ථ කථිතමෙවාති <pb V=2.24/> සක්කා විඤ්ඤාතුං। කාමං ඛන්ධියවග්ගෙ ඛන්ධවසෙන දෙසනා ආගතා, න ආයතනවසෙන। එත්ථ පන වත්තබ්බං අත්ථජාතං ඛන්ධියවග්ගෙ වුත්තනයමෙවාති।
cen:උපාදායසුත්තාදිවණ්ණනා නිට්ඨිතා।
cen:යොගක්ඛෙමිවග්ගවණ්ණනා නිට්ඨිතා।
tit:12:ලොකකාමගුණවග්ගො
sub:1-2:පඨමමාරපාසසුත්තාදිවණ්ණනා
bod:114-115:ආවසති එත්ථ කිලෙසමාරොති <b>ආවාසො</b>। කාමගුණඅජ්ඣත්තිකබාහිරානි ආයතනානි। කිලෙසමාරස්ස ආවාසං ගතො <pb M=2.306/> <b>වසං ගතො। තිවිධස්සා</b>ති පපඤ්චසඤ්ඤාසඞ්ඛාතස්ස තිවිධස්සපි මාරස්ස। තතො එව දෙවපුත්තමාරස්සපි වසං ගතොති සක්කා විඤ්ඤාතුං।
cen:පඨමමාරපාසසුත්තාදිවණ්ණනා නිට්ඨිතා।
sub:3:ලොකන්තගමනසුත්තවණ්ණනා
bod:116:ලොකියන්ති එත්ථ සත්තකායභූතගාමාදීති <b>ලොකො,</b> චක්කවාළො। සඞ්ඛාරො පන ලුජ්ජනපලුජ්ජනට්ඨෙන <b>ලොකො। අන්ත</b>න්ති ඔසානං। <b>සබ්බඤ්ඤුතඤ්ඤාණෙන සංසන්දිත්වා</b>ති සබ්බඤ්ඤුතඤ්ඤාණගතියා සමානෙත්වා අවිරොධෙත්වා। <b>ථොමෙස්සාමී</b>ති පසංසිස්සාමි।
bod:<b>එවංසම්පත්තික</b>න්ති එවංසම්පජ්ජනකං එවංපස්සිතබ්බං ඉදං මම අජ්ඣෙසනං। තෙනාහ <b>“ඊදිසන්ති අත්ථො”</b>ති। <b>ජානං ජානාතී</b>ති සබ්බඤ්ඤුතඤ්ඤාණෙන ජානිතබ්බං ජානාති එව। න හි පදෙසඤ්ඤාණෙ ඨිතො ජානිතබ්බං සබ්බං ජානාති। උක්කට්ඨනිද්දෙසෙන හි අවිසෙසග්ගහණෙන ච “ජාන”න්ති ඉමිනා නිරවසෙසං ඤෙය්යජාතං පරිග්ගය්හතීති තබ්බිසයාය ජානනකිරියාය සබ්බඤ්ඤුතඤ්ඤාණමෙව කරණං භවිතුං යුත්තං। පකරණවසෙන “භගවා”ති පදසන්නිධානෙන ච අයමත්ථො විභාවෙතබ්බො। <b>පස්සිතබ්බමෙව පස්සතී</b>ති දිබ්බචක්ඛු-පඤ්ඤාචක්ඛු-ධම්මචක්ඛු-බුද්ධචක්ඛු-සමන්තචක්ඛු-සඞ්ඛාතෙහි ඤාණචක්ඛූහි පස්සිතබ්බං පස්සති එව। අථ වා <b>ජානං ජානාතී</b>ති යථා අඤ්ඤෙ <pb V=2.25/> සවිපල්ලාසා කාමරූපපරිඤ්ඤාවාදිනො ජානන්තාපි විපල්ලාසවසෙන ජානන්ති, න එවං භගවා। භගවා පන පහීනවිපල්ලාසත්තා ජානන්තො ජානාති එව, දිට්ඨිදස්සනස්ස අභාවා පස්සන්තො පස්සති එවාති අත්ථො।
bod:<b>දස්සනපරිණායකට්ඨෙනා</b>ති යථා චක්ඛු සත්තානං දස්සනත්ථං පරිණෙති සාධෙති, එවං ලොකස්ස යාථාවදස්සනසාධනතොපි දස්සනකිච්චපරිණායකට්ඨෙන <b>චක්ඛුභූතො,</b> පඤ්ඤාචක්ඛුමයත්තා වා සයම්භූඤාණෙන පඤ්ඤාචක්ඛුං භූතො පත්තොති වා <b>චක්ඛුභූතො। ඤාණභූතො</b>ති එතස්ස ච එවමෙව අත්ථො දට්ඨබ්බො। ධම්මා වා බොධිපක්ඛියා, තෙහි උප්පන්නත්තා ලොකස්ස ච තදුප්පාදනතො අනඤ්ඤසාධාරණං වා ධම්මං පත්තො අධිගතොති <b>ධම්මභූතො</b>। “බ්රහ්මා”වුච්චති සෙට්ඨට්ඨෙන මග්ගඤාණං, තෙන උප්පන්නත්තා ලොකස්ස <pb M=2.307/> ච තදුප්පාදනතො තඤ්ච සයම්භූඤාණෙන පත්තොති <b>බ්රහ්මභූතො</b>। චතුසච්චධම්මං වදතීති <b>වත්තා</b>। චිරං සච්චපටිවෙධං පවත්තෙන්තො වදතීති <b>පවත්තා। අත්ථං නීහරිත්වා</b>ති දුක්ඛාදිඅත්ථං උද්ධරිත්වා। පරමත්ථං වා නිබ්බානං පාපයිතා। අමතසච්ඡිකිරියං සත්තෙසු උප්පාදෙන්තො අමතං දදාතීති <b>අමතස්ස දාතා</b>। බොධිපක්ඛියධම්මානං තදායත්තභාවතො <b>ධම්මස්සාමී</b>। පුනප්පුනං යාචාපෙන්තො භාරියං කරොන්තො <b>ගරුං කරොති</b> නාම, තථා දුවිඤ්ඤෙය්යං කත්වා කථෙන්තොපි।
bod:<b>චක්ඛුනා</b> විජ්ජමානෙන <b>ලොකසඤ්ඤී හොති,</b> න තස්මිං අසති। න හි අජ්ඣත්තිකායතනවිරහෙන ලොකසමඤ්ඤා අත්ථි। තෙනාහ <b>“චක්ඛුඤ්හි ලොකො”</b>තිආදි। <b>අප්පහීනදිට්ඨී</b>ති අසමූහතසක්කායදිට්ඨිකො ඝනවිනිබ්භොගං කාතුං අසක්කොන්තො සමුදායං විය අවයවං “ලොකො”ති සඤ්ජානාති චෙව මඤ්ඤති ච। තථාති ඉමිනා “ලොකොති සඤ්ජානාති චෙව මඤ්ඤති චා”ති පදත්තයං ආකඩ්ඪති। <b>තස්සා</b>ති පුථුජ්ජනස්ස, චක්කවාළලොකස්ස වා। චක්ඛාදිමෙව හි සහොකාසෙන “චක්කවාළො”ති පුථුජ්ජනො සඤ්ජානාති। <b>ගමනෙනා</b>ති පදසා ගමනෙන। <b>න සක්කා</b> තෙසං අනන්තත්තා। <b>ලුජ්ජනට්ඨෙනා</b>ති අභිසඞ්ඛාරලොකවසෙන ලොකස්ස අන්තං දස්සෙතුං වුත්තං। තස්ස <b>අන්තො</b> නාම නිබ්බානං। තං පත්තුං සක්කා සම්මාපටිපත්තියා පත්තබ්බත්තා। චක්කවාළලොකස්ස පන අන්තො නාම, නත්ථි තස්ස ගමනෙන අප්පත්තබ්බත්තා।
bod:<b>ඉමෙහි පදෙහී</b>ති ඉමෙහි වාක්යවිභාගෙහි පදෙහි। තානි පන අක්ඛරසමුදායලක්ඛණානීති ආහ <b>“අක්ඛරසම්පිණ්ඩනෙහී”</b>ති। <b>පාටියෙක්කඅක්ඛරෙහී</b>ති තස්මිං තස්මිං පදෙ පටිනියතසන්නිවෙසෙහි විසුං විසුං චිත්තෙන ගය්හමානෙහි අක්ඛරෙහීති අත්ථො।
bod:ගමනට්ඨෙන “පණ්ඩා” වුච්චති පඤ්ඤා, තාය ඉතො ගතො පත්තොති <b>පණ්ඩිතො,</b> පඤ්ඤවා। මහාපඤ්ඤතා <pb V=2.26/> නාම පටිසම්භිදාවසෙන වෙදිතබ්බාති ආහ <b>“මහන්තෙ අත්ථෙ”</b>තිආදි। <b>යථා ත</b>න්ති එත්ථ <b>ත</b>න්ති නිපාතමත්තං පඨමවිකප්පෙ, දුතියවිකප්පෙ පන පච්චාමසනන්ති ආහ <b>“තං බ්යාකත”</b>න්ති।
cen:ලොකන්තගමනසුත්තවණ්ණනා නිට්ඨිතා।
sub:4:කාමගුණසුත්තවණ්ණනා
bod:117:<b>චෙතසො</b>ති <pb M=2.308/> කරණෙ සාමිවචනං। චිත්තෙන සංඵුසනං නාම අනුභවොති ආහ <b>“චිත්තෙන අනුභූතපුබ්බා”</b>ති। උතුත්තයානුරූපතාවසෙන <b>පාසාදත්තයං,</b> තං වසෙන <b>තිවිධනාටකභෙදො</b>। මනොරම්මතාමත්තෙන කාමගුණං කත්වා දස්සිතං, න කාමවසෙන। න හි අභිනික්ඛමනතො උද්ධං බොධිසත්තස්ස කාමවිතක්කා භූතපුබ්බා। තෙනාහ මාරො පාපිමා –
gax:“සත්ත වස්සානි භගවන්තං, අනුබන්ධිං පදාපදං।
gae:ඔතාරං නාධිගච්ඡිස්සං, සම්බුද්ධස්ස සතීමතො”ති॥ (සු॰ නි॰ 448)।
bod:<b>මෙත්තෙය්යො නාමා</b>තිආදි අනාගතාරම්මණදස්සනමත්තං, න බොධිසත්තස්ස එවං උප්පජ්ජතීති। අත්තා පියායිතබ්බරූපො එතස්සාති <b>අත්තරූපො,</b> උත්තරපදෙ පුරිමපදලොපෙනාති <b>“අත්තනො හිතකාමජාතිකෙනා”</b>ති අත්ථො වුත්තො। <b>අත්තරූපෙනා</b>ති වා පීතිසොමනස්සෙහි ගහිතසභාවෙන තුට්ඨපහට්ඨෙන උදග්ගුදග්ගෙන। <b>අප්පමාදො</b>ති අප්පමජ්ජනං කුසලධම්මෙසු අඛණ්ඩකාරිතාති ආහ <b>“සාතච්චකිරියා”</b>ති। <b>අවොස්සග්ගො</b>ති චිත්තස්ස කාමගුණෙසු අවොස්සජ්ජනං පක්ඛන්දිතුං අප්පදානං। පුරිමො විකප්පො කුසලානං ධම්මානං කරණවසෙන දස්සිතො, පච්ඡිමො අකුසලානං අකරණවසෙන। <b>ද්වෙ ධම්මා</b>ති අප්පමාදො සතීති ද්වෙ ධම්මා। අප්පමාදො සති ච තථා පවත්තා චත්තාරො කුසලධම්මක්ඛන්ධා වෙදිතබ්බා। <b>කත්තබ්බා</b>ති පවත්තෙතබ්බා।
bod:<b>තස්මිං ආයතනෙ</b>ති තස්මිං නිබ්බානසඤ්ඤිතෙ කාරණෙ පටිවෙධෙ। <b>තං කාරණ</b>න්ති ඡන්නං ආයතනානං කාරණං। සළායතනං නිරුජ්ඣති එත්ථාති <b>සළායතනනිරොධො වුච්චති නිබ්බානං</b>। තෙනාහ <b>“නිබ්බානං। තං සන්ධායා”</b>තිආදි। <b>නිබ්බානස්මි</b>න්ති නිබ්බානම්හි।
cen:කාමගුණසුත්තවණ්ණනා නිට්ඨිතා।
sub:5-6:සක්කපඤ්හසුත්තාදිවණ්ණනා
bod:118-119:<b>දිට්ඨෙ</b>ති <pb V=2.27/> පච්චක්ඛභූතෙ। <b>ධම්මෙ</b>ති උපාදානක්ඛන්ධධම්මෙ। තත්ථ හි අත්තාති භවති සඤ්ඤා දිට්ඨි චාති අත්තභාවසඤ්ඤා। තෙනාහ – <b>“දිට්ඨෙව</b> <pb M=2.309/> <b>ධම්මෙති ඉමස්මිංයෙව අත්තභාවෙ”</b>ති। <b>“තන්නිස්සිත”</b>න්ති එත්ථ <b>තං</b>-සද්දෙන හෙට්ඨා අභිනන්දනාදිපරියායෙන වුත්තා තණ්හා පච්චාමට්ඨාති ආහ – <b>“තණ්හානිස්සිත”</b>න්ති। තං උපාදානං එතස්සාති <b>තදුපාදානං</b>। තෙනාහ – “තංගහණ”න්තිආදි। තණ්හුපාදානසඞ්ඛාතං ගහණං එතස්සාති <b>තංගහණං। ඡට්ඨං උත්තානමෙව</b> පඤ්චමෙ වුත්තනයත්තා।
cen:සක්කපඤ්හසුත්තාදිවණ්ණනා නිට්ඨිතා।
sub:7:සාරිපුත්තසද්ධිවිහාරිකසුත්තවණ්ණනා
bod:120:<b>ඝටෙස්සතී</b>ති පුබ්බෙනාපරං ඝටිතං සම්බන්ධං කරිස්සති। <b>විච්ඡෙද</b>න්ති බ්රහ්මචරියස්ස විරොධිපච්චයසමුප්පත්තියා උච්ඡෙදං।
sub:8:රාහුලොවාදසුත්තවණ්ණනා
bod:121:යෙ ධම්මා සම්මදෙව භාවිතා බහුලීකතා විමුත්තියා අරහත්තස්ස සච්ඡිකිරියාය සංවත්තන්ති, තෙ සද්ධාදයො සම්භාරා <b>විමුත්තිපරිපාචනියා</b>ති අධිප්පෙතා। <b>පරිපාචෙන්තී</b>ති පරිපාකං පරිණාමං ගමෙන්ති। <b>ධම්මා</b>ති කාරණභූතා ධම්මා। <b>විසුද්ධිකාරණවසෙනා</b>ති විසුද්ධිකාරණතාවසෙන, සා පන සද්ධින්ද්රියාදීනං කාරණතො විසුද්ධි। යථා නාම ජාතිසම්පන්නස්ස ඛත්තියකුමාරස්ස විපක්ඛවිගමෙන පක්ඛසඞ්ගහෙන පවත්තිට්ඨානසම්පත්තියා ච පරිසුද්ධි හොති, එවමෙවං දට්ඨබ්බාති දස්සෙන්තො <b>“වුත්තං හෙත”</b>න්තිආදිමාහ।
bod:අස්සද්ධාදයොපි පුග්ගලා සද්ධාදීනං යාවදෙව පරිහානාය හොන්ති, සද්ධාදයො පාරිපූරියාව, තථා පසාදනියසුත්තන්තාදිපච්චවෙක්ඛණා, <b>පසාදනියසුත්තන්තා</b> නාම සම්පසාදනීයසුත්තාදයො। <b>සම්මප්පධානෙ</b>ති සම්මප්පධානසුත්තන්තෙ। <b>සතිපට්ඨානෙ</b>ති චත්තාරො සතිපට්ඨානෙ। <b>ඣානවිමොක්ඛෙ</b>ති ඣානානි චෙව විමොක්ඛෙ ච උද්දිස්ස පවත්තසුත්තන්තෙ। <b>ගම්භීරඤාණචරියෙ</b>ති ඛන්ධායතනධාතුපටිච්චසමුප්පාදපටිසංයුත්තසුත්තන්තෙ।
bod:<b>කල්යාණමිත්තතාදයො</b>ති කල්යාණමිත්තතා සීලසංවරො අභිසල්ලෙඛකථා වීරියාරම්භො නිබ්බෙධිකපඤ්ඤාති <pb V=2.28/> ඉමෙ කල්යාණමිත්තාදයො <b>පඤ්ච ධම්මා,</b> යෙ “ඉධ, මෙඝිය, භික්ඛු කල්යාණමිත්තො හොතී”තිආදිනා <b>උදානෙ</b> <pb M=2.310/> (උදා॰ 31) කථිතා। <b>ලොකං වොලොකෙන්තස්සා</b>ති ආයස්මතො රාහුලස්ස තාසඤ්ච දෙවතානං ඉන්ද්රියපරිපාකං පස්සන්තස්ස। තතො යෙන අන්ධවනං, තත්ථ දිවාවිහාරාය මහාසමාගමො භවිස්සතීති। තථා හි වක්ඛති “එත්තකාති ගණනාවසෙන පරිච්ඡෙදො නත්ථී”ති।
bod:රුක්ඛපබ්බතනිස්සිතා <b>භූමට්ඨකා,</b> ආකාසචාරිවිමානවාසිනො <b>අන්තලික්ඛට්ඨකා। ධම්මචක්ඛුන්ති වෙදිතබ්බානි</b> චතුසච්චධම්මානං දස්සනට්ඨෙන।
cen:රාහුලොවාදසුත්තවණ්ණනා නිට්ඨිතා।
cen:ලොකකාමගුණවග්ගවණ්ණනා නිට්ඨිතා।
tit:13:ගහපතිවග්ගො
sub:1-3:වෙසාලීසුත්තාදිවණ්ණනා
bod:124-126:<b>ද්වීසූ</b>ති ඉමස්මිං ගහපතිවග්ගෙ පඨමදුතියෙසු <b>තතියෙ ච වුත්තත්ථමෙව</b> පාඨජාතං අපුබ්බං නත්ථීති අත්ථො।
sub:4-5:භාරද්වාජසුත්තාදිවණ්ණනා
bod:127-128:කාමං අඤ්ඤෙපි පබ්බජිතා යුත්තකාලෙ පිණ්ඩං උලමානා චරන්තියෙව, අයං පන ඔදරිතො, තෙනෙව කාරණෙන පබ්බජිතොති දස්සෙන්තො <b>“පිණ්ඩං උලමානො”</b>තිආදිමාහ। <b>ඝංසන්තොවා</b>ති භූමියං ඝංසන්තො එව පත්තං ඨපෙති। <b>පරික්ඛීණ</b>න්ති සමන්තතො පරික්ඛීණං। <b>නාළිකො …පෙ॰… ජාතං,</b> අතිරෙකපත්තට්ඨපනස්ස පටික්ඛිත්තත්තා අඤ්ඤං න ගණ්හාති। <b>“ඉන්ද්රියභාවන</b>න්ති චක්ඛාදිපඤ්චින්ද්රියභාවන”න්ති කෙචි වදන්ති, තථා විපස්සනාභිනිවෙසං කත්වා උපරිවිපස්සනං වඩ්ඪිත්වාති අධිප්පායො। අපරෙ පන “සද්ධාපඤ්චමානං ඉන්ද්රියානං වසෙන විපස්සනාභිනිවෙසං කත්වා තෙන සුඛෙන අභිඤ්ඤාපහානානං සම්පාදනවසෙන ඉන්ද්රියං භාවෙත්වා”ති වදන්ති।
bod:<b>උපසඞ්කමතී</b>ති <pb M=2.311/> <pb V=2.29/> එත්ථ යථා සො රාජා උපසඞ්කමි, තං ආගමනතො පට්ඨාය දස්සෙතුං <b>“ථෙරො කිරා”</b>තිආදි ආරද්ධං। <b>මහාපානං</b> නාම අඤ්ඤං කම්මං අකත්වා පානපසුතො හුත්වා සත්තාහං තදනුරූපපරිජනස්ස සුරාපිවනං। තෙනාහ <b>“මහාපානං නාම පිවිත්වා”</b>ති। <b>සාලිථුසෙහී</b>ති රත්තසාලිථුසෙහි। <b>ඩය්හමානං විය</b> කිපිල්ලිකදංසනජාතාහි දුක්ඛවෙදනාහි। <b>මුඛසත්තීහි විජ්ඣිංසු</b> වල්ලභතාය। ඉත්ථිලොලො හි සො රාජා।
bod:<b>පවෙණි</b>න්ති තෙසං සමාදානපවෙණිං බ්රහ්මචරියපබන්ධං। <b>පටිපාදෙන්තී</b>ති සම්පාදෙන්ති। <b>ගරුකාරම්මණ</b>න්ති ගරුකාතබ්බආරම්මණං, අවීතික්කමිතබ්බාරම්මණන්ති අත්ථො। <b>අස්සා</b>ති රඤ්ඤො। <b>චිත්තං අනොතරන්ත</b>න්ති පසාදවීථිං අනොතරන්තං අනුපගච්ඡන්තං। <b>විහෙඨෙතු</b>න්ති විබාධිතුං।
bod:ලොභස්ස අපරාපරුප්පත්තියා බහුවචනවසෙන <b>“ලොභධම්මා”</b>ති වුත්තං। <b>උප්පජ්ජන්තීතිපි අත්ථො යෙව,</b> යස්මා උප්පජ්ජමානො ලොභධම්මො අත්තනො හෙතුපච්චයෙ පරිග්ගහාපෙන්තො ජානාපෙන්තො විය සහති පවත්තතීති। <b>ඉමමෙව කාය</b>න්ති එත්ථ සමූහත්ථෙ එව <b>කාය</b>-සද්දො ගබ්භාසයාදිට්ඨානෙසු උප්පජ්ජනධම්මසමූහවිසයත්තා, ඉතරෙ පන කායූපලක්ඛිතතාය “කායො”ති වෙදිතබ්බා। <b>උත්තානමෙව</b> හෙට්ඨා වුත්තනයත්තා।
cen:භාරද්වාජසුත්තාදිවණ්ණනා නිට්ඨිතා।
sub:6:ඝොසිතසුත්තවණ්ණනා
bod:129:<b>රූපා ච මනාපා</b>ති නීලාදිභෙදා රූපධම්මා ච මනසා මනුඤ්ඤා පියරූපා සංවිජ්ජන්ති, ඉදඤ්ච සුඛවෙදනීයස්ස ඵස්සස්ස සභාවදස්සනත්ථං। එවං <b>“රූපා ච මනාපා උපෙක්ඛාවෙදනියා”</b>ති එත්ථාපි යථාරහං වත්තබ්බං। <b>චක්ඛුවිඤ්ඤාණ…පෙ॰… ඵස්ස</b>න්ති වුත්තං। උපනිස්සයකොටියා හි චක්ඛුවිඤ්ඤාණසම්පයුත්තඵස්සො සුඛවෙදනීයො, න සහජාතකොටියා। තෙනාහ – <b>“එකං ඵස්සං පටිච්ච ජවනවසෙන සුඛවෙදනා උප්පජ්ජතී”</b>ති। <b>සෙසපදෙසූ</b>ති “සංවිජ්ජති ඛො, ගහපති, සොතධාතූ”ති ආගතෙසු පඤ්චසු කොට්ඨාසෙසු।
bod:<b>තෙවීසති</b> <pb M=2.312/> <b>ධාතුයො කථිතා</b> ඡන්නං ද්වාරානං වසෙන විභජ්ජගහණෙන। <b>වත්ථුනිස්සිත</b>න්ති හදයවත්ථුනිස්සිතං। පඤ්චද්වාරෙ වීසති, මනොද්වාරෙ තිස්සො <b>එවං තෙවීසති</b>।
cen:ඝොසිතසුත්තවණ්ණනා නිට්ඨිතා।
sub:7-8:හාලිද්දිකානිසුත්තාදිවණ්ණනා
bod:130-131:<b>තං</b> <pb V=2.30/> <b>ඉත්ථෙත</b>න්ති චක්ඛුනා යං රූපං දිට්ඨං, තං ඉත්ථන්ති අත්ථො। <b>තං සුඛවෙදනිය</b>න්ති තං සුඛවෙදනාය උපනිස්සයකොටියා පච්චයභූතං චක්ඛුවිඤ්ඤාණඤ්චෙව, යො ච යථාරහං උපනිස්සයකොටියා වා, අනන්තරො චෙ අනන්තරකොටියා වා, සහජාතො චෙ සම්පයුත්තකොටියා වා, සුඛවෙදනාය පච්චයො ඵස්සො। තං සුඛවෙදනියඤ්ච ඵස්සං පටිච්ච උප්පජ්ජති සුඛවෙදනාති යොජනා। <b>එස නයො සබ්බත්ථ</b> සබ්බෙසු සෙසෙසු සත්තසු වාරෙසු। <b>මනොධාතුයෙව වා සමානා</b>ති අභිධම්මනයෙන। සුත්තන්තනයෙන පන සුඤ්ඤතට්ඨෙන නිස්සත්තනිජ්ජීවට්ඨෙන ච මනොධාතුසමඤ්ඤං ලභතෙව। <b>අට්ඨමං උත්තානමෙව</b> හෙට්ඨා වුත්තනයත්තා।
cen:හාලිද්දිකානිසුත්තාදිවණ්ණනා නිට්ඨිතා।
sub:9:ලොහිච්චසුත්තවණ්ණනා
bod:132:<b>තෙපි මාණවකාත්වෙව වුත්තා,</b> න බ්රාහ්මණකුමාරා එව। <b>සෙලෙය්යකානී</b>ති අඤ්ඤමඤ්ඤං සිලිස්සනලඞ්ඝනකීළනානි।
bod:උපට්ඨානවසෙන ඉභං හරන්තීති <b>ඉබ්භා,</b> හත්ථිගොපකා। තෙ පන නිහීනකුටුම්බස්ස භොග්ගං උපාදාය ගහපතිභාවං උපාදාය “ගහපතිකා”තිපි වුච්චන්තීති ආහ <b>“ගහපතිකා”</b>ති। <b>කණ්හා</b>ති කණ්හාභිජාතිකා। <b>රට්ඨං භරන්තී</b>ති යස්මිං රට්ඨෙ වසන්ති, තස්ස රට්ඨස්ස බලිං භරණෙන, අත්තනො වා කුටුම්බස්ස භරණෙන භරතා। <b>පරියායන්තා</b>ති පරිතො සංචරන්තා කීළන්ති।
bod:<b>සීලජෙට්ඨකා</b>ති සීලප්පධානා। යෙ පුරාණං සරන්ති, තෙ සීලුත්තමා අහෙසුං। <b>ද්වාරානි</b> චක්ඛාදිද්වාරානි।
bod:<b>අපක්කමිත්වා</b> <pb M=2.313/> අපෙතා විරහිතා හුත්වා। <b>විසමානී</b>ති විගතසමානි දුච්චරිතසභාවානි। <b>නානාවිධදණ්ඩා</b> නානාවිධදණ්ඩනිපාතා।
bod:<b>අනාහාරකා</b>ති කිඤ්චි අභුඤ්ජනකා। පඞ්කො විය <b>පඞ්කො,</b> මලං। දන්තපඞ්කො පුරිමපදලොපෙන පඞ්කොති වුත්තොති <b>“පඞ්කො නාම දන්තමල”</b>න්ති වුත්තං। අජෙහි කාතබ්බකානං අකොපෙත්වා කරණං සමාදානවසෙන <b>වතං</b>। එස නයො සෙසෙසුපි। කොහඤ්ඤං නාම අත්තනි විජ්ජමානදොසං පටිච්ඡාදෙත්වා <pb V=2.31/> අසන්තගුණපකාසනාති ආහ – <b>“පටිච්ඡන්න…පෙ॰… කොහඤ්ඤඤ්චෙවා”</b>ති। <b>පරික්ඛාරභණ්ඩකවණ්ණා</b>ති පරික්ඛාරභණ්ඩා කප්පකාති। තෙ ච ඛො අත්තනො ජීවිකත්ථාය ආමිසකිඤ්ජක්ඛස්ස අත්තනිබන්ධනත්ථාය අමොචනත්ථාය කතා।
bod:<b>අඛිල</b>න්ති චෙතොඛිලරහිතං බ්රහ්මවිහාරවසෙන। තෙනාහ <b>“මුදු අථද්ධ”</b>න්ති।
bod:<b>අධිමුත්තො</b>ති අභිරතිවසෙන යුත්තපයුත්තො। <b>පරිත්තචිත්තො</b>ති පරිතො ඛණ්ඩිතචිත්තො। <b>අප්පමාණචිත්තො</b>ති එත්ථ “කො අය”න්ති පටික්ඛිතුං සක්කුණෙය්යචිත්තො।
cen:ලොහිච්චසුත්තවණ්ණනා නිට්ඨිතා।
sub:10:වෙරහච්චානිසුත්තවණ්ණනා
bod:133:බ්රාහ්මණිං ධම්මසවනාය චොදෙන්තො මාණවකො <b>“යග්ඝෙ”</b>ති අවොච। තෙනාහ <b>“යග්ඝෙති චොදනත්ථෙ නිපාතො”</b>ති।
cen:වෙරහච්චානිසුත්තවණ්ණනා නිට්ඨිතා।
cen:ගහපතිවග්ගවණ්ණනා නිට්ඨිතා।
tit:14:දෙවදහවග්ගො
sub:1:දෙවදහසුත්තවණ්ණනා
bod:134:<b>මනං රමයන්තා</b>ති ආපාථගතා මනස්ස රමණවසෙන පියායිතබ්බතාවසෙන පවත්තන්තා।
sub:2:ඛණසුත්තවණ්ණනා
bod:135:<b>ඡඵස්සායතනිකා</b>ති <pb M=2.314/> ඡහි ඵස්සායතනෙහි අනිට්ඨසංවෙදනියා। <b>ඡද්වාරඵස්සපටිවිඤ්ඤත්තී</b>ති ඡහිපි ද්වාරෙහි ආරම්මණස්ස පටිසංවෙදනා හොතියෙව සබ්බසො දුක්ඛානුභවනත්ථං। <b>තාවතිංසපුර</b>න්ති <pb V=2.32/> සුදස්සනමහානගරං। <b>අභාවො නාම නත්ථි</b> සබ්බථා සුඛානුභවනතො। <b>නිරයෙ</b>ති ඉමිනා දුග්ගති භවසාමඤ්ඤෙන ඉතරාපායාපි ගහිතා එව। <b>මග්ගබ්රහ්මචරියවාසං වසිතුං න සක්කා</b>ති ඉමිනා පන සබ්බෙසම්පි අච්ඡින්දිකට්ඨානානං ගහණං දට්ඨබ්බං। <b>ඉමෙවා</b>ති ඉමස්මිං මනුස්සලොකෙ එව। <b>අපායොපි පඤ්ඤායති</b> අපායදුක්ඛසදිසස්ස දුක්ඛස්ස කදාචි පටිසංවෙදනතො। <b>සග්ගොපි පඤ්ඤායති</b> දෙවභොගසදිසසම්පත්තියා කදාචි පටිලභිතබ්බතො।
bod:<b>අයං කම්මභූමී</b>ති අයං මනුස්සලොකො පුරිසථාමකරණාය කම්මභූමි නාම තාසං යොග්යට්ඨානභාවතො। තත්ථ පධානකම්මං දස්සෙන්තො <b>“ඉධ මග්ගභාවනා”</b>ති ආහ। <b>ඨානානී</b>ති කාරණානි। <b>සංවෙජනියානී</b>ති සංවෙගජනනානි බහූනි ජාතිආදීනි। තථා හි ජාති, ජරා, බ්යාධි, මරණං, අපායභවං, තත්ථපි නිරයූපපත්තිහෙතුකං, තිරච්ඡානුපපත්තිහෙතුකං, අසූරකායූපපත්තිහෙතුකං, අතීතෙ වට්ටමූලකං, අනාගතෙ වට්ටමූලකං, පච්චුප්පන්නෙ ආහාරපරියෙට්ඨිමූලකන්ති බහූනි සංවෙගවත්ථූනි පච්චවෙක්ඛිත්වා <b>සංවෙගජාතො</b> සඤ්ජාතසංවෙගො යොනිසො පධානමනුයුඤ්ජස්සු। <b>සංවෙගා</b>ති සංවෙගමාපජ්ජස්සු।
cen:ඛණසුත්තවණ්ණනා නිට්ඨිතා।
sub:3:පඨමරූපාරාමසුත්තවණ්ණනා
bod:136:<b>සම්මුදිතා</b> සම්මොදප්පත්තා, <b>පමොදිතා</b> සඤ්ජාතපමොදා। <b>දුක්ඛා</b>ති දුක්ඛවන්තො සඤ්ජාතදුක්ඛා। තෙනාහ <b>“දුක්ඛිතා”</b>ති। සුඛං එතස්ස අත්ථීති <b>සුඛො,</b> සුඛී। තෙනාහ <b>“සුඛිතො”</b>ති। <b>යත්තකා</b> රූපාදයො ධම්මා ලොකෙ <b>අත්ථීති වුච්චති। පස්සන්තාන</b>න්ති සච්චපටිවෙධෙන සම්මදෙව පස්සන්තානං। <b>“පච්චනීකං හොතී”</b>ති වත්වා තං පච්චනීකභාවං දස්සෙතුං <b>“ලොකො හී”</b>තිආදි <pb M=2.315/> වුත්තං। <b>අසුභා</b>ති “ආහූ”තිපදං ආනෙත්වා සම්බන්ධො। <b>සබ්බමෙත</b>න්ති “සුඛං දිට්ඨමරියෙභි…පෙ॰… තදරියා සුඛතො විදූ”ති ච වුත්තං। සබ්බමෙතං නිබ්බානමෙව සන්ධාය වුත්තං। නිබ්බානමෙව හි එකන්තතො සුඛං නාම।
bod:<b>පඤ්චනවුතිපාසණ්ඩිනො</b> තෙසඤ්ච පාසණ්ඩිභාවො පපඤ්චසූදනිට්ඨකථායං පකාසිතො එව। <b>කිලෙසනීවරණෙන නිවුතාන</b>න්ති කිලෙසඛන්ධා කිලෙසනීවරණං, තෙන නිවාරිතානං। <b>නිබ්බානදස්සනං</b> නාම අරියමග්ගො, තෙන තස්ස පටිවිජ්ඣනඤ්ච <b>කාළමෙඝඅවච්ඡාදිතං විය චන්දමණ්ඩලං</b>।
bod:<b>පරිච්ඡින්දිත්වා</b>ති <pb V=2.33/> අසුභභාවපරිච්ඡින්දනෙන සම්මාවිඤ්ඤාණදස්සනෙන ච පරිච්ඡින්දිත්වා। <b>මග්ගධම්මස්සා</b>ති අරියමග්ගධම්මස්ස।
bod:<b>අනුපන්නෙහී</b>ති අනු අනු අවිහාය පටිපන්නෙහි। <b>කො නු අඤ්ඤො ජානිතුං අරහති,</b> අඤ්ඤො න ජානාතීති දස්සෙති।
cen:පඨමරූපාරාමසුත්තවණ්ණනා නිට්ඨිතා।
sub:4-12:දුතියරූපාරාමසුත්තාදිවණ්ණනා
bod:137-145:<b>සුද්ධිකං කත්වා</b> ගාථාබන්ධනෙන විනා කෙවලං චුණ්ණියපදවසෙනෙව। <b>තථා තථා</b>ති අජ්ඣත්තිකානි බාහිරානි ච ආයතනානි අනිච්චලක්ඛණෙන දුක්ඛානත්තලක්ඛණෙහි ච යොජෙත්වා දස්සනවසෙන।
cen:දුතියරූපාරාමසුත්තාදිවණ්ණනා නිට්ඨිතා।
cen:දෙවදහවග්ගවණ්ණනා නිට්ඨිතා।
tit:15:නවපුරාණවග්ගො
sub:1:කම්මනිරොධසුත්තවණ්ණනා
bod:146:සම්පති විජ්ජමානස්ස චක්ඛුස්ස තංනිබ්බත්තස්ස කම්මස්ස ච අධිප්පෙතත්තා <b>“න චක්ඛු පුරාණං, කම්මමෙව පුරාණ”</b>න්ති වත්වා යථා තස්ස චක්ඛුස්ස පුරාණපරියායො <pb M=2.316/> වුත්තො, තං දස්සෙන්තො ආහ – <b>“කම්මතො පනා”</b>තිආදි। <b>පච්චයනාමෙනා</b>ති පුරිමජාතිසංසිද්ධත්තා “පුරාණ”න්ති වත්තබ්බස්ස පච්චයභූතස්ස කම්මස්ස නාමෙන। <b>එවං වුත්ත</b>න්ති “පුරාණකම්ම”න්ති එවං වුත්තං। <b>පච්චයෙහි අභිසමාගන්ත්වා කත</b>න්ති තණ්හාවිජ්ජාදිපච්චයෙහි අභිමුඛභාවෙන සමාගන්ත්වා සමෙච්ච නිබ්බත්තිතං। <b>චෙතනායා</b>ති කම්මචෙතනාය। <b>පකප්පිත</b>න්ති අභිසමීහිතං। <b>වෙදනායා</b>ති අත්තානං නිස්සාය ආරම්මණං කත්වා පවත්තාය වෙදනාය। <b>වත්ථූ</b>ති නිබ්බත්තිකාරණං පවත්තට්ඨානන්ති විපස්සනාපඤ්ඤාය <b>පස්සිතබ්බං। කම්මස්ස නිරොධෙනා</b>ති කිලෙසානං අනුප්පාදනිරොධසිද්ධෙන කම්මස්ස නිරොධෙන। <b>විමුත්තිං ඵුසතී</b>ති අරහත්තඵලවිමුත්තිං පාපුණාති। <b>ආරම්මණභූතො නිරොධො</b> නිබ්බානං <b>“කම්මනිරොධො”</b>ති <pb V=2.34/> වුච්චති, “කම්මං නිරුජ්ඣති එත්ථා”ති කත්වා। “ඣායථ, භික්ඛවෙ, මා පමාදත්ථා”ති වුත්තත්තා <b>“පුබ්බභාගවිපස්සනා කථිතා”</b>ති වුත්තං।
cen:කම්මනිරොධසුත්තවණ්ණනා නිට්ඨිතා।
sub:2-5:අනිච්චනිබ්බානසප්පායසුත්තාදිවණ්ණනා
bod:147-150:<b>නිබ්බානස්සා</b>ති නිබ්බානාධිගමස්ස, කිලෙසනිබ්බානස්සෙව වා। <b>උපකාරපටිපද</b>න්ති උපකාරාවහං පටිපදං। <b>චතූසූ</b>ති දුතියාදීසු චතූසු। නිබ්බානසප්පායා පටිපදා දෙසිතාති කත්වා <b>“සහ විපස්සනාය චත්තාරො මග්ගා කථිතා”</b>ති වුත්තං।
cen:අනිච්චනිබ්බානසප්පායසුත්තාදිවණ්ණනා නිට්ඨිතා।
sub:6-7:අන්තෙවාසිකසුත්තාදිවණ්ණනා
bod:151-152:අන්ත-සද්දො සමීපත්ථෙ වත්තති “උදකන්තං වනන්ත”න්තිආදීසු, කිලෙසො පන අතිආසන්නෙ වසති අබ්භන්තරවුත්තිතායාති <b>“අන්තෙවාසික”</b>න්ති වුත්තො විභත්තිඅලොපෙන යථා “වනෙකුසලො, කූලෙරුක්ඛා”ති। තෙනාහ – <b>“අනන්තෙවාසිකන්ති අන්තොවසනකිලෙසවිරහිත”</b>න්ති। <b>ආචරණකකිලෙසවිරහිත</b>න්ති සමුදාචරණකිලෙසරහිතං। <b>අන්තො</b> <pb M=2.317/> <b>අස්ස වසන්තී</b>ති අස්ස පුග්ගලස්ස අන්තො අබ්භන්තරෙ චිත්තෙ වසන්ති පවත්තන්ති। <b>තෙ එතං අධිභවන්තී</b>ති තෙ කිලෙසා එතං පුග්ගලං අභිභවිත්වා අත්තනො වසෙ වත්තෙන්ති। තෙනාහ – <b>“අජ්ඣොත්ථරන්ති සික්ඛාපෙන්ති වා”</b>ති। <b>තෙහි ආචරියෙහී</b>ති තෙහි කිලෙසසඞ්ඛාතෙහි සත්තෙ අත්තනො ගතියං ඨපෙන්තෙහි ආචරියෙහි। <b>සත්තමං හෙට්ඨා කථිතනයමෙවා</b>ති යස්මා හෙට්ඨා ඛන්ධවසෙන දෙසනා ආගතා, ඉධ ආයතනවසෙනාති අයමෙව විසෙසො।
cen:අන්තෙවාසිකසුත්තාදිවණ්ණනා නිට්ඨිතා।
sub:8:අත්ථිනුඛොපරියායසුත්තවණ්ණනා
bod:153:පරියායති පරිගච්ඡති ඵලං එතස්සාති <b>පරියායො</b> හෙතූති ආහ – <b>“යං පරියායන්ති යං කාරණ”</b>න්ති। පච්චක්ඛදිට්ඨෙ අවිපරීතෙ අත්ථෙ පවත්තසද්ධා <b>පච්චක්ඛසද්ධා</b> යථා “සම්මාසම්බුද්ධො භගවා, ස්වාඛාතො ධම්මො”ති (ම॰ නි॰ 1.288) ච। <b>එවං කිරා</b>ති ඉති කිරාය උප්පන්නො සද්දහනාකාරො සද්ධාපතිරූපකො। <b>එත</b>න්ති “අඤ්ඤත්රෙව සද්ධායා”ති එතං වචනං <pb V=2.35/>। <b>රුචාපෙත්වා</b>ති කිඤ්චි අත්ථං අත්තනො මතියා රොචෙත්වා। <b>ඛමාපෙත්වා</b>ති තස්සෙව වෙවචනං, චිත්තං තථා ඛමාපෙත්වා। තෙනාහ – <b>“අත්ථෙතන්ති ගහණාකාරො”</b>ති। පරම්පරාගතස්ස අත්ථස්ස එවං කිරස්සාති <b>අනුස්සවනං। කාරණං චින්තෙන්තස්සා</b>ති යුත්තිං චින්තෙන්තස්ස। <b>කාරණං උපට්ඨාතී</b>ති “සාධූ”ති අත්තනො චිත්තස්ස උපතිට්ඨති। <b>අත්ථෙත</b>න්ති “එතං කාරණං එවමයමත්ථො යුජ්ජතී”ති චිත්තෙන <b>ගහණං। ආකාරපරිවිතක්කො</b>ති යුත්තිපරිකප්පනා। <b>ලද්ධී</b>ති නිච්ඡයෙන ගහණං, සා ච ඛො දිට්ඨි අයාථාවග්ගහණෙන අඤ්ඤාණමෙවාති දට්ඨබ්බං। <b>ත</b>න්ති ලද්ධිං। <b>අත්ථෙසා</b>ති එසා ලද්ධි මම උප්පන්නා අත්ථි යුත්තරූපා හුත්වා උපලබ්භති। එවං ගහණාකාරො <b>දිට්ඨිනිජ්ඣානක්ඛන්ති නාම,</b> පඨමුප්පන්නලද්ධිසඞ්ඛාතාය දිට්ඨියා නිජ්ඣානං ඛමනාකාරො <b>දිට්ඨිනිජ්ඣානක්ඛන්ති නාම। පඤ්ච ඨානානී</b>ති යථාවුත්තානි සද්ධාදීනි පඤ්ච කාරණානි। <b>මුඤ්චිත්වා</b> අග්ගහෙත්වා। හෙට්ඨිමමග්ගවජ්ඣානං රාගාදීනං අභාවං සන්ධාය “නත්ථි මෙ අජ්ඣත්තං රාගදොසමොහො”ති අයං සෙක්ඛානං පච්චවෙක්ඛණා, සබ්බසො අභාවං සන්ධාය අසෙක්ඛානන්ති ආහ – <b>“සෙක්ඛාසෙක්ඛානං පච්චවෙක්ඛණා කථිතා”</b>ති। “සන්තං <pb M=2.318/> වා අජ්ඣත්ත”න්තිආදිනා <b>සෙක්ඛානං,</b> “අසන්තං වා අජ්ඣත්ත”න්තිආදිනා <b>අසෙක්ඛානං පච්චවෙක්ඛණා කථිතා</b>ති දට්ඨබ්බං।
cen:අත්ථිනුඛොපරියායසුත්තවණ්ණනා නිට්ඨිතා।
sub:9-10:ඉන්ද්රියසම්පන්නසුත්තාදිවණ්ණනා
bod:154-155:“සම්පන්නසීලා, භික්ඛවෙ, විහරථා”තිආදීසු (ම॰ නි॰ 1.64) විය පරිපුණ්ණත්ථො ඉධ <b>සම්පන්න</b>-සද්දොති ආහ <b>“පරිපුණ්ණින්ද්රියො”</b>ති। ඉන්ද්රියෙහි සමන්නාගතත්තා පරිපුණ්ණින්ද්රියො නාම හොතීති සම්බන්ධො। එවං සති සමන්නාගමසම්පත්ති වුත්තා හොතීති ආසඞ්කන්තො <b>“චක්ඛාදීනි වා”</b>තිආදිමාහ। <b>තං සන්ධායා</b>ති දුතියවිකප්පෙන වුත්තමත්ථං සන්ධාය। හෙට්ඨා ඛන්ධියවග්ගෙ ඛන්ධවසෙන දෙසනා ආගතා, ඉධ ආයතනවසෙනාති ආහ <b>“වුත්තනයමෙවා”</b>ති।
cen:ඉන්ද්රියසම්පන්නසුත්තාදිවණ්ණනා නිට්ඨිතා।
cen:නවපුරාණවග්ගවණ්ණනා නිට්ඨිතා।
cen:තතියො පණ්ණාසකො।
tit:16:නන්දික්ඛයවග්ගො
sub:1-4:අජ්ඣත්තනන්දික්ඛයසුත්තාදිවණ්ණනා
bod:156-159:<b>අත්ථතො</b>ති <pb V=2.36/> සභාවතො। ඤාණෙන අරියතො ඤාතබ්බතො <b>අත්ථො,</b> සභාවොති। එවඤ්හි අභිජ්ජනසභාවො නන්දනට්ඨෙන <b>නන්දී,</b> රඤ්ජනට්ඨෙන <b>රාගො। විමුත්තිවසෙනා</b>ති විමුත්තියා අධිගමවසෙන। <b>එත්ථා</b>ති ඉමස්මිං පඨමසුත්තෙ। <b>දුතියාදීසූ</b>ති දුතියතතියචතුත්ථෙසු। <b>උත්තානමෙව</b> හෙට්ඨා වුත්තනයත්තා।
cen:අජ්ඣත්තනන්දික්ඛයසුත්තාදිවණ්ණනා නිට්ඨිතා।
sub:5-6:ජීවකම්බවනසමාධිසුත්තාදිවණ්ණනා
bod:160-161:සමාධිවිකලානං <pb M=2.319/> චිත්තෙකග්ගතං ලභන්තානං, පටිසල්ලානවිකලානං කායවිවෙකඤ්ච චිත්තෙකග්ගතඤ්ච ලභන්තානන්ති යොජනා। <b>පාකටං හොතී</b>ති විභූතං හුත්වා උපට්ඨාති। <b>ඔක්ඛායති පච්චක්ඛායතී</b>ති චතුසච්චධම්මානං විභූතභාවෙන උපට්ඨානස්ස කථිතත්තා වුත්තං – <b>“ද්වීසුපි…පෙ॰… කථිතා”</b>ති।
cen:ජීවකම්බවනසමාධිසුත්තාදිවණ්ණනා නිට්ඨිතා।
sub:7-9:කොට්ඨිකඅනිච්චසුත්තාදිවණ්ණනා
bod:162-164:අනිච්චානුපස්සනාදයො එව <b>විමුත්තිපරිපාචනියා ධම්මා</b> නාම। ථෙරස්ස තදා සද්ධාදීනි ඉන්ද්රියානි න පරිපාකං උපගතානි, ථෙරො ඉමාහි දෙසනාහි ඉන්ද්රියපරිපාකමගමාසි।
cen:කොට්ඨිකඅනිච්චසුත්තාදිවණ්ණනා නිට්ඨිතා।
sub:10-12:මිච්ඡාදිට්ඨිපහානසුත්තාදිවණ්ණනා
bod:165-167:<b>පාටියෙක්ක</b>න්ති <pb V=2.37/> විසුං විසුං। <b>වුත්තනයෙනෙවා</b>ති හෙට්ඨා වුත්තනයෙනෙව අපුබ්බස්ස වත්තබ්බස්ස අභාවා।
cen:මිච්ඡාදිට්ඨිපහානසුත්තාදිවණ්ණනා නිට්ඨිතා।
cen:නන්දික්ඛයවග්ගවණ්ණනා නිට්ඨිතා।
tit:17:සට්ඨිපෙය්යාලවග්ගො
sub:1-60:අජ්ඣත්තඅනිච්චඡන්දසුත්තාදිවණ්ණනා
bod:168-227:“යං, භික්ඛවෙ, අනිච්චං, තත්ර වො ඡන්දො පහාතබ්බො”තිආදිනා තෙසං තෙසං පුග්ගලානං අජ්ඣාසයවසෙන සට්ඨි සුත්තානි කථිතානි <pb M=2.320/>, තානි ච පෙය්යාලනයෙන දෙසනං ආරුළ්හානීති <b>“සට්ඨිපෙය්යාලො නාම හොතී”</b>ති වුත්තං। තෙනාහ <b>“යානි පනෙත්ථා”</b>තිආදි।
cen:අජ්ඣත්තඅනිච්චඡන්දසුත්තාදිවණ්ණනා නිට්ඨිතා।
cen:සට්ඨිපෙය්යාලවග්ගවණ්ණනා නිට්ඨිතා।
tit:18:සමුද්දවග්ගො
sub:1:පඨමසමුද්දසුත්තවණ්ණනා
bod:228:යදි “දුප්පූරණට්ඨෙන සමුද්දනට්ඨෙනා”ති ඉමිනා අත්ථද්වයෙන සාගරො “සමුද්දො”ති වුච්චති, චක්ඛුස්සෙවෙතං නිප්පරියායතො යුජ්ජතීති දස්සෙතුං <b>“යදී”</b>තිආදි වුත්තං। තත්ථ <b>දුප්පූරණට්ඨෙනා</b>ති පූරෙතුං අසක්කුණෙය්යභාවෙන। <b>සමුද්දනට්ඨෙනා</b>ති සබ්බසො උපරූපරිපක්ඛිත්තගමනෙන। මහාගඞ්ගාදිමහානදීනං මහතා උදකොඝෙන අනුසංවච්ඡරං අනුපක්ඛන්දමානොපි හි සමුද්දො පාරිපූරිං න ගච්ඡති, යඤ්ච භූමිපදෙසං ඔත්ථරති, තං සමුද්දභාවං නෙති, අභාවං වා පාපුණාති අපයාතෙ සමුද්දොදකෙ, තං වා අනුදකභාවපත්තියා අතථමෙව හොති। කාමඤ්චෙස දුප්පූරණට්ඨො සමුද්දනට්ඨො <pb V=2.38/> සාගරෙ ලබ්භති, තථාපි තං ද්වයං චක්ඛුස්මිංයෙව විසෙසතො ලබ්භතීති දස්සෙන්තො <b>“තස්ස හී”</b>තිආදිමාහ। <b>සමොසරන්ත</b>න්ති සබ්බසො නීලාදිභාගෙහි ඔසරන්තං, ආපාථං ආගච්ඡන්තන්ති අත්ථො। <b>කාතුං න සක්කොති</b> දුප්පූරණීයත්තා। <b>සදොසගමනෙන ගච්ඡති</b> සත්තසන්තානස්ස දුස්සනතො। දුස්සනට්ඨතා චස්ස චක්ඛුද්වාරිකතණ්හාවසෙන වෙදිතබ්බා। යථා සමුද්දෙ අපරාපරං පරිවත්තමානො ඌමියා වෙගො සමුද්දස්සාති වුච්චති, එවං චක්ඛුසමුද්දස්ස පුරතො අපරාපරං පරිවත්තමානං නීලාදිභෙදං රූපාරම්මණං චක්ඛුස්සාති වත්තබ්බතං අරහති අනඤ්ඤසාධාරණත්තාති වුත්තං <b>“රූපමයො වෙගො”</b>ති। <b>අසමපෙක්ඛිතෙ</b>ති සම්මාදස්සනෙ රූපෙ මනාපභාවං අමනාපභාවඤ්ච ගහෙත්වා, “ඉදං නාම මයා දිට්ඨ”න්ති අනුපධාරෙන්තස්ස කෙවලං සමූහඝනවසෙන ගණ්හන්තස්ස ගහණං අසමපෙක්ඛනං। <b>සහතී</b>ති අධිභවති, තංනිමිත්තං කඤ්චි විකාරං නාපජ්ජති।
bod:<b>ඌමී</b>ති <pb M=2.321/> වීචියො। <b>ආවට්ටො</b> ආවට්ටනවසෙන පවත්තං උදකං। ගාහරක්ඛසමකරාදයො <b>ගාහරක්ඛසො</b>। යථා සමුද්දෙ ඌමියො උපරූපරි වත්තමානා අත්තනි පතිතපුග්ගලං අජ්ඣොත්ථරිත්වා අනයබ්යසනං ආපාදෙන්ති, තථා ආවට්ටගාහරක්ඛසා। එවමෙතෙ රාගාදයො කිලෙසා සයං උප්පන්නකසත්තෙ අජ්ඣොත්ථරිත්වා අනයබ්යසනං ආපාදෙන්ති, කිලෙසුප්පත්තිනිමිත්තතාය සත්තානං අනයබ්යසනාපත්තිහෙතුභූතස්ස ඌමිභයස්ස ආරම්මණවසෙන චක්ඛුසමුද්දො “සඌමිසාවට්ටො සගාහො සරක්ඛසො”ති වුත්තො।
bod:<b>ඌමිභය</b>න්ති එත්ථ භායති එතස්මාති භයං, ඌමීව භයං ඌමිභයං। කුජ්ඣනට්ඨෙන <b>කොධො</b>। ස්වෙව චිත්තස්ස ච අභිමද්දනවසෙනුප්පාදනත්ථෙන දළ්හං ආයාසනට්ඨෙන <b>උපායාසො</b>। එත්ථ ච අනෙකවාරං පවත්තිත්වා සත්තෙ අජ්ඣොත්ථරිත්වා සීසං උක්ඛිපිතුං අදත්වා අනයබ්යසනනිප්ඵාදනෙන කොධූපායාසස්ස <b>ඌමිසදිසතා</b> දට්ඨබ්බා। තථා කාමගුණා කිලෙසාභිභූතෙ සත්තෙ මානෙ විය රූපාදිවිසයසඞ්ඛාතෙ අත්තනි සංසාරෙත්වා යථා තතො බහිභූතෙ නෙක්ඛම්මෙ චිත්තම්පි න උප්පජ්ජති, එවං ආවට්ටෙත්වා බ්යසනාපාදනෙන <b>ආවට්ටසදිසතා</b> දට්ඨබ්බා। යදා පන ගාහරක්ඛසො ආරක්ඛරහිතං අත්තනො ගොචරභූමිගතං පුරිසං අභිභුය්ය ගහෙත්වා අගොචරෙ ඨිතම්පි ගොචරං නෙත්වා භෙරවරූපදස්සනාදිනා අත්තනො උපක්කමං කාතුං අසමත්ථං කත්වා අන්වාවිසිත්වා වණ්ණබලභොගආයුසුඛෙහි වියොජෙත්වා මහන්තං අනයබ්යසනං ආපාදෙති, එවං මාතුගාමොපි යොනිසොමනසිකාරරහිතං අවීරපුරිසං අත්තනො රූපාදීහි පලොභනවසෙන අභිභුය්ය ගහෙත්වා වා වීරජාතියම්පි ඉත්ථිකුත්තභූතෙහි අත්තනො හාවභාවවිලාසෙහි ඉත්ථිමායාය අන්වාවිසිත්වා වා අවසං අත්තනො උපකාරධම්මෙ සීලාදයො සම්පාදෙතුං අසමත්ථං කරොන්තො ගුණවණ්ණාදීහි වියොජෙත්වා මහන්තං අනයබ්යසනං ආපාදෙති, එවං මාතුගාමස්ස <b>ගාහරක්ඛසසදිසතා</b> දට්ඨබ්බා। <b>ඌමිභය</b>න්ති ලක්ඛණවචනං <pb V=2.39/>। යථා හි ඌමි භායිතබ්බට්ඨෙන භයං, එවං ආවට්ටගාහරක්ඛසාපීති ඌමිආදිභයෙන සභයන්ති අත්ථො වෙදිතබ්බො। <b>අන්තං</b> අවසානං ගතො, එවං පාරං නිබ්බානං ගතොති වුච්චති।
cen:පඨමසමුද්දසුත්තවණ්ණනා නිට්ඨිතා।
sub:2-3:දුතියසමුද්දසුත්තාදිවණ්ණනා
bod:229-230:කිලෙසානං <pb M=2.322/> අල්ලභාවූපනයනන්ති ආහ <b>“තෙමනට්ඨෙනා”</b>ති। <b>අරියසාවකෙ</b>ති අනාගාමිනො। තෙ හි කාමභවවසෙන අතින්තතාය න සමුන්නා। <b>තයො මච්චූ</b>ති කිලෙසාභිසඞ්ඛාරදෙවපුත්තමාරෙ। <b>තීහි උපධීහී</b>ති කිලෙසාභිසඞ්ඛාරකාමගුණානං වසෙන තීහි උපධීහි। ඛන්ධුපධිනා පන සො න නිරූපධි සඋපාදිසෙසස්සෙව නිබ්බානස්ස අධිගතත්තා। <b>ගතො</b>ති පටිපත්තිගමනෙන ගතො।
cen:දුතියසමුද්දසුත්තාදිවණ්ණනා නිට්ඨිතා।
sub:4-6:ඛීරරුක්ඛොපමසුත්තාදිවණ්ණනා
bod:231-233:<b>අප්පහීනට්ඨෙනා</b>ති මග්ගෙන අසමුග්ඝාටිතභාවෙන। <b>අත්ථී</b>ති විජ්ජති। සති පච්චයෙ විජ්ජමානකිච්චකරණතො පරියුට්ඨානං අප්පකං මූසිකාවිසං විය <b>පරිත්තං නාම හොති</b> අප්පානුභාවත්තා। <b>එවරූපාපී</b>ති අප්පකාපි। <b>අස්සා</b>ති අප්පහීනකිලෙසස්ස। <b>අධිමත්තාන</b>න්ති ඉට්ඨානං රජනීයානං, වත්ථුවසෙන පරිත්තකම්පි ඉට්ඨාරම්මණං අධිමත්තමෙව। තෙනාහ <b>“නඛපිට්ඨිප්පමාණම්පී”</b>තිආදි। <b>දහරොතිආදීනි තීණිපි</b> පදානි। <b>ආභින්දෙය්යා</b>ති භින්දෙය්ය। <b>තං උභය</b>න්ති තං චක්ඛුරූපන්ති උභයම්පි ආයතනං।
cen:ඛීරරුක්ඛොපමසුත්තාදිවණ්ණනා නිට්ඨිතා।
sub:7:උදායීසුත්තවණ්ණනා
bod:234:<b>ඉතිපී</b>ති ඉමිනාපි කාරණෙන। <b>අනිච්චෙනා</b>ති අනිච්චභාවෙන අනත්තලක්ඛණං කථිතං। යස්මා හෙතුපච්චයා විඤ්ඤාණස්ස උප්පත්ති සති ච උප්පාදෙ නිරොධෙන භවිතබ්බං, උප්පාදවයවන්තතාය අනිච්චං විඤ්ඤාණං, යදි ච අත්තා සියා පච්චයෙහි විනා සිජ්ඣෙය්ය, න ච තථාස්ස සිද්ධි, තස්මා “විඤ්ඤාණං අනත්තා”ති අනිච්චතාය අනත්තතා කථිතා।
cen:උදායීසුත්තවණ්ණනා නිට්ඨිතා।
sub:8:ආදිත්තපරියායසුත්තවණ්ණනා
bod:235:කිලෙසානං <pb V=2.40/> <pb M=2.323/> අනු අනු බ්යඤ්ජනතො පරිබ්යත්තියා උප්පත්තිපච්චයභාවතො <b>අනුබ්යඤ්ජනං,</b> හත්ථපාදාදිඅවයවාති ආහ – “හත්ථා සොභනා”තිආදි। <b>නිමිත්තග්ගාහො</b>ති කිලෙසුප්පත්තියා නිමිත්තභූතො ගාහො। <b>සංසන්දෙත්වා ගහණ</b>න්ති අවයවෙ සමොධානෙත්වා “ඉත්ථිපුරිසො”තිආදිනා එකජ්ඣං ගහණං। <b>විභත්තිගහණ</b>න්ති විභාගෙන අනවසෙසග්ගහණං। <b>කුම්භීලසදිසො</b>ති කුම්භීලගාහසදිසො। තෙනාහ – <b>“සබ්බමෙව ගණ්හාතී”</b>ති හත්ථපාදාදීසු තං තං කොට්ඨාසං විභජිත්වා <b>ගහණං රත්තපාසදිසො</b> ජලූකගාහසදිසො। <b>එකජවනවාරෙපි ලබ්භන්තී</b>ති ඉදං චක්ඛුද්වාරානුසාරෙන උප්පන්නමනොද්වාරිකජවනං සන්ධාය වුත්තං।
bod:<b>නිමිත්තස්සාදෙන ගන්ථිත</b>න්ති යථාවුත්තෙ නිමිත්තෙ අස්සාදගාහෙන ගන්ථිතං සම්බද්ධං। <b>භවඞ්ගෙනෙවා</b>ති මූලභවඞ්ගෙනෙව। <b>කිලෙසභයං දස්සෙන්තො</b>ති තථා කිලෙසුප්පත්තියා සති අකුසලචිත්තෙන අන්තරිතං චෙ මරණචිත්තං භවෙය්ය, එකන්තතො නිරයෙ වා තිරච්ඡානයොනියා වා උප්පත්ති සියාති කිලෙසානං භායිතබ්බං දස්සෙන්තො। <b>“සමයවසෙන වා එවං වුත්ත”</b>න්ති වත්වා තමත්ථං විවරන්තො <b>“චක්ඛුද්වාරස්මිඤ්හී”</b>තිආදිමාහ। <b>රත්තචිත්තං වා</b>ති රාගවසෙන රත්තචිත්තං වා। දුට්ඨචිත්තෙන කථං ආරම්මණරසානුභවනන්ති? දොමනස්සවෙදනුප්පත්ති එව තස්ස ආරම්මණරසානුභවනං දට්ඨබ්බං। <b>ඉමස්ස සමයස්සා</b>ති මරණසමයස්ස।
bod:උභින්නං නාසච්ඡිද්දානං මජ්ඣෙ ඨිත-අට්ඨිතුදනං සහ ඛුරට්ඨෙන ඡින්දනං। <b>දණ්ඩකවාසී</b>ති දීඝදණ්ඩකා මහාවාසි। <b>නිපජ්ජිත්වා නිද්දොක්කමන</b>න්ති ඉමිනා පචලායිකනිද්දං පටික්ඛිපති। තත්ථ හි කදාචි අන්තරා මිච්ඡාවිතක්කානං සල්ලකානං අවසරො සියා, නත්ථෙව නිපජ්ජිත්වා මහානිද්දං ඔක්කන්තකාලෙ। <b>විතක්කාන</b>න්ති මිච්ඡාවිතක්කානං।
cen:ආදිත්තපරියායසුත්තවණ්ණනා නිට්ඨිතා।
sub:9-10:පඨමහත්ථපාදොපමසුත්තාදිවණ්ණනා
bod:236-237:නවමං <pb M=2.324/> “පඤ්ඤායතී”ති වුච්චමානෙ බුජ්ඣනකානං අජ්ඣාසයවසෙන වුත්තන්ති ආහ – <b>“දසමෙ න හොතීති වුච්චමානෙ”</b>තිආදි। එත්තකමෙව හි ද්වින්නං සුත්තානං විසෙසොති।
cen:පඨමහත්ථපාදොපමසුත්තාදිවණ්ණනා නිට්ඨිතා।
cen:සමුද්දවග්ගවණ්ණනා නිට්ඨිතා।
tit:19:ආසීවිසවග්ගො
sub:1:ආසීවිසොපමසුත්තවණ්ණනා
bod:238:යෙ <pb V=2.41/> භික්ඛූ තදා භගවන්තං පරිවාරෙත්වා නිසින්නා, තෙසු කෙචි එකවිහාරිනො, කෙචි අත්තදුතියා, කෙචි අත්තතතියා, කෙචි අත්තචතුත්ථා, කෙචි අත්තපඤ්චමා හුත්වා අරඤ්ඤායතනෙසු විහරන්තීති වුත්තං – <b>“එකචාරික…පෙ॰… පඤ්චචාරිකෙ”</b>ති। සමානජ්ඣාසයතා <b>සභාගවුත්තිනො</b>। කම්මට්ඨානානුයුඤ්ජනස්ස <b>කාරකෙ</b>। තතො එව තත්ථ <b>යුත්තපයුත්තෙ। පුග්ගලජ්ඣාසයෙන</b> කාරණභූතෙන। <b>පච්චයභූත</b>න්ති අපස්සයභූතං। “සෙය්යථාපි, භික්ඛවෙ”ති ආරභිත්වා යාව “තිණ්ණො පාරඞ්ගතො ථලෙ තිට්ඨති බ්රාහ්මණො”ති අයං මාතිකානික්ඛෙපො। තෙසං මාතිකාය විත්ථාරභාජනං। <b>වාසනා භවිස්සතී</b>ති වාසනාවහං භවිස්සති। <b>සිනෙරුං උක්ඛිපන්තො වියා</b>තිආදි ඉමිස්සා දෙසනාය අනඤ්ඤසාධාරණතාය සුදුක්කරභාවදස්සනං।
bod:මඤ්චට්ඨෙසු මඤ්චසමඤ්ඤා විය මුඛට්ඨං විසං “මුඛ”න්ති අධිප්පෙතං। සුක්ඛකට්ඨසදිසභාවාපාදනතො “කට්ඨ”න්ති වුච්චතීති කට්ඨං මුඛං එතස්සාති <b>කට්ඨමුඛො,</b> දංසනාදිනා කට්ඨසදිසභාවකරො සප්පො। අථ වා කට්ඨසදිසභාවාපාදනතො කට්ඨං විසං වා මුඛෙ එතස්සාති <b>කට්ඨමුඛො</b>। ඉමිනා නයෙන සෙසපදෙසුපි අත්ථො වෙදිතබ්බො। <b>ඉමෙ චත්තාරො</b>ති ඉමෙ විසකිච්චභෙදෙන චත්තාරො। ඉදානි තං නෙසං විසකිච්චභෙදං දස්සෙතුං <b>“තෙසූ”</b>තිආදි වුත්තං। <b>අයසූලසමප්පිතං වියා</b>ති අබ්භන්තරෙ අයසූලං අනුප්පවෙසිතං විය। <b>පක්කපූතිපනසං වියා</b>ති පච්චිත්වා කාලාතික්කමෙ කුථිතපනසඵලං <pb M=2.325/> විය। <b>චඞ්ගවාරෙ</b>ති රජකානං ඛාරපරිස්සාවනෙ සුරාපරිස්සාවනෙ වා। අනවසෙසං ඡිජ්ජනෙන <b>අසනිපාතට්ඨානං විය। මහානිඛාදනෙනා</b>ති මහන්තෙන නිඛාදනෙන।
bod:<b>විසවෙගවිකාරෙනා</b>ති විසවෙගගතෙන විකාරෙන। <b>වාතෙනා</b>ති තස්ස සප්පස්ස සරීරං ඵුසිත්වා උග්ගතවාතෙන। නාසවාතෙ පන වත්තබ්බමෙව නත්ථි। <b>පුග්ගලපණ්ණත්තිවසෙනා</b>ති තෙසංයෙව සොළසන්නං සප්පානං ආගතවිසොතිආදිපුග්ගලනාමස්ස වසෙන <b>චතුසට්ඨි හොන්ති</b> පච්චෙකං චතුබ්බිධභාවතො। <b>ආගතවිසො</b>ති ආගච්ඡවිසො, සීඝතරං අභිරුහනවිසොති අත්ථො। <b>ඝොරවිසො</b>ති කක්ඛළවිසො, දුත්තිකිච්ඡවිසො। <b>අයං සීතඋදකං විය හොති</b> ගාළ්හදුබ්බිනිම්මොචයභාවෙන। උදකසප්පො හි ඝොරවිසො හොති යෙවාති වුත්තං – <b>“උදකසප්පාදීනං විසං වියා”</b>ති। <b>පඤ්ඤායතී</b>ති ගණ්ඩපිළකාදිවසෙන පඤ්ඤායති। <b>අනෙළකසප්පො</b> නාම මහාආසීවිසො। <b>නීලසප්පො</b> නාම සාඛවණ්ණො <pb V=2.42/> රුක්ඛග්ගාදීසු විචරණකසප්පො। <b>ඉමිනා උපායෙනා</b>ති යොයං කට්ඨමුඛෙසු දට්ඨවිසානංයෙව “ආගතවිසො නො ඝොරවිසො”තිආදිනා චතුබ්බිධභාවො වුත්තො, ඉමිනා උපායෙන। <b>කට්ඨමුඛෙ දට්ඨවිසාදයො</b>ති කට්ඨමුඛෙසු දට්ඨවිසො, ඵුට්ඨවිසො, වාතවිභොති තයො, <b>පූතිමුඛාදීසු ච දට්ඨවිසාදයො</b> චත්තාරො චත්තාරො වෙදිතබ්බො।
bod:<b>එකෙක</b>න්ති චතුසට්ඨියො එකෙකං। <b>චතුධා</b>ති අණ්ඩජාදිවිභාගෙන චතුධා විභජිත්වා। <b>ඡපණ්ණාසානී</b>ති ඡපණ්ණාසාධිකානි। <b>ගතමග්ගස්සා</b>ති යථාවුත්තසඞ්ඛ්යාගතමග්ගස්ස <b>පටිලොමතො සංඛිප්පමානා</b> අනුක්කමෙන චත්තාරොව හොන්ති। <b>කුලවසෙනා</b>ති කට්ඨමුඛාදිජාතිවසෙන।
bod:<b>සකලකායෙ ආසිඤ්චිත්වා විය ඨපිතවිසා</b>ති හි තෙසං ඵුට්ඨවිසතා, වාතවිසතා වුච්චති। <b>එව</b>න්ති “ආසිත්තවිසා”තිආදිනා। <b>එත්ථා</b>ති ආසීවිසසද්දෙ <b>වචනත්ථො</b> නිරුත්තිනයෙන <b>වෙදිතබ්බො। උග්ගතතෙජා</b>ති උදග්ගතෙජා, අත්තනො විසතෙජෙන නෙසං කුරූරදබ්බතා වා। <b>දුන්නිම්මද්දනවිසා</b>ති මන්තාගදෙහි අනිම්මද්දනීයවිසා। <b>චත්තාරො ආසීවිසා</b>ති එත්ථ <b>ඉති</b>-සද්දො ආදිඅත්ථො। තෙනෙත්ථ අවසෙසපාළිං සඞ්ගණ්හාති।
bod:<b>ආසීවිසෙසූ</b>ති <pb M=2.326/> ඉමෙ ආසීවිසා දට්ඨවිසා එවාති වෙදිතබ්බා। <b>සරීරට්ඨකෙසුයෙවා</b>ති තෙන පුරිසෙන තෙසං කස්සචි අනිට්ඨස්ස අකතත්තා ආයුසෙසස්ස ච විජ්ජමානත්තා නං න දංසිංසූති දට්ඨබ්බං। <b>පුච්ඡි</b> යථාභූතං පවෙදෙතුකාමො। <b>දුරුපට්ඨාහා</b>ති දුරුපට්ඨානා। <b>සොත්ථිමග්ගො</b>ති සොත්ථිභාවස්ස උපායො।
bod:<b>අන්තරචරො</b>ති අන්තරං චරො සුඛසත්තු විස්සාසඝාතී। තෙනාහ <b>“වධකො”</b>ති। ඉදානි තාසං පෙසනෙ කාරණං දස්සෙතුං <b>“පඨම”</b>න්තිආදි වුත්තං। අභිමුඛගතං විය <b>අභිමුඛගතං</b>। ඊදිසීපි හි වචොයුත්ති ලොකෙ නිරූපීයති සන්තියං පුරිසං ඨපෙතීති විය। තස්මා <b>අභිමුඛගත</b>න්ති අභිමුඛං තෙන සම්පත්තන්ති අත්ථො। <b>වඞ්ක</b>සණ්ඨානං <b>ඵලකං</b> රුක්ඛමූලෙ ආගතාගතානං නිසීදනත්ථාය <b>අත්ථතං</b>।
bod:අරිත්තහත්ථො පුරිසො සන්තාරෙති එතායාති <b>සන්තාරණී</b>। ඔරිමතීරතො උත්තරණාය සෙතු <b>උත්තරසෙතු</b>। එකෙන ද්වීහි වා ගන්තබ්බො රුක්ඛමයො සෙතු <b>රුක්ඛසෙතු</b>। ජඞ්ඝසත්ථෙන ගමනයොග්ගො සෙතු <b>ජඞ්ඝසෙතු</b>। සකටෙන ගන්තුං සක්කුණෙය්යො <b>සකටසෙතු। න ඛො එස බ්රාහ්මණො</b> පරමත්ථතො। තදත්ථො පන එකදෙසෙන සම්භවතීති තථා වුත්තන්ති දස්සෙන්තො <b>“එත්තකානං පච්චත්ථිකානං බාහිතත්තා”</b>ති ආහ। <b>දෙසන</b>න්ති <pb V=2.43/> උද්දෙසදෙසනං। <b>විනිවත්තෙන්තො</b>ති පටිසංහරන්තො। <b>න ලද්ධො වතාසී</b>ති න ලද්ධො වත ආසි।
bod:<b>රාජා විය කම්මං</b> සත්තෙසු ඉස්සරියස්ස වත්තාපනතො। <b>රාජා…පෙ॰… පුථුජ්ජනො</b> වට්ටදුක්ඛසඞ්ඛාතාපරාධතාය। <b>ඤාණපලායනෙනා</b>ති මහාභූතෙහි නිබ්බින්දිත්වා විරජ්ජිත්වා විමුච්චිතුකාමතාවසෙන උප්පන්නඤාණපලායනෙ මග්ගාධිගමසිද්ධෙනෙව ඤාණපලායනෙන। එවඤ්හෙත්ථ උපමාසංසන්දනං මත්ථකං පාපිතමෙව හොති।
bod:<b>යථෙව හී</b>තිආදිනා එකදෙසනාසමුදායස්ස නිදස්සනං ආරද්ධං। යථාවුත්තවචනං අට්ඨකථාචරියානං වචනෙන සමත්ථෙති <b>“පත්ථද්ධො භවතී”</b>තිආදිනා। තත්ථ <b>කට්ඨමුඛෙන වා</b>ති <b>වා</b>-සද්දො උපමත්ථො। යථා කට්ඨමුඛෙන සප්පෙන දට්ඨො පත්ථද්ධො හොති, එවං පථවීධාතුප්පකොපෙන සො <pb M=2.327/> කායො කට්ඨමුඛෙව හොති, කට්ඨමුඛගතො විය පත්ථද්ධො හොතීති අත්ථො। අථ වා <b>වා</b>-සද්දො අවධාරණත්ථො। සො “පථවීධාතුපකොපෙන වා”ති එවං ආනෙත්වා සම්බන්ධිතබ්බො। අයඤ්හෙත්ථ අත්ථො – කට්ඨමුඛෙන දට්ඨොපි කායො පථවීධාතුප්පකොපෙනෙව පත්ථද්ධො හොති, තස්මා පථවීධාතුයා අවියුත්තො සො කායො සබ්බදා කට්ඨමුඛගතො විය හොතීති। <b>වා</b>-සද්දො වා අනියමත්ථො। තත්රායමත්ථො – කට්ඨමුඛෙන දට්ඨො කායො පත්ථද්ධො හොති වා, න වා මන්තාගදවසෙන। පථවීධාතුප්පකොපෙන පන මන්තාගදරහිතො සො කායො කට්ඨමුඛගතො විය හොති එකන්තපත්ථද්ධොති। තත්ථ <b>කායො</b>ති පකතිකායො। <b>පූතිකො</b>ති කුථිතො। <b>සන්තත්තො</b>ති සබ්බසො තත්තො මහාදාහප්පත්තො। <b>සඤ්ඡින්නො</b>ති සබ්බසො ඡින්නො චුණ්ණවිචුණ්ණභූතො। යදා කායො පත්ථද්ධාදිභාවප්පත්තො හොති, තදා පුරිසො කට්ඨමුඛාදිසප්පස්ස මුඛෙ වත්තමානො විය හොතීති අත්ථො।
bod:<b>විසෙසතො</b>ති කට්ඨමුඛාදිවිසෙසතො ච පථවීආදිවිසෙසතො ච। <b>අනත්ථග්ගහණතො</b>තිආදි අචෙතනෙසුපි භූතෙසු සචෙතනෙසු විය අනත්ථාදීනං පච්චක්ඛතාය නිබ්බෙදජනනත්ථං ආරද්ධං। තත්ථ <b>ආසයතො</b>ති පවත්තිට්ඨානතො। <b>එතෙස</b>න්ති මහාභූතානං। <b>සදිසතා</b>ති වම්මිකාසයසුසිරගහනසඞ්කාරට්ඨානාසයතාය ච සදිසතා।
bod:<b>පච්චත්තලක්ඛණවසෙනා</b>ති විසුං විසුං ලක්ඛණවසෙන। පථවීආදීනං කක්ඛළභාවාදි, තංසමඞ්ගිනො පුග්ගලස්ස කක්ඛළභාවාපාදනාදිනා විකාරුප්පාදනතො <b>විසවෙගවිකාරතො සදිසතා වෙදිතබ්බා</b>।
bod:<b>අනත්ථා</b>ති <pb V=2.44/> බ්යසනා। <b>බ්යාධි</b>න්ති කුට්ඨාදිබ්යාධිං। <b>භවෙ ජාතාභිනන්දිනො</b>ති භවෙසු ජාතියා අභිනන්දනසීලා। පඤ්චවොකාරෙ හි ජාතියා අභිනන්දනා නාම මහාභූතාභිනන්දනා එව।
bod:<b>දුරුපට්ඨානතරානී</b>ති දුප්පටිකාරතරානි। <b>දුරාසදා</b>ති දුරුපසඞ්කමනා। “උපට්ඨාමී”ති <b>උපසඞ්කමිතුං න සක්කොන්ති</b>। පරිජානාම කම්මනාමානි, උපකාරා නාම නත්ථි। <b>අනන්තදොසූපද්දවතො</b>ති අපරිමාණදොසූපද්දවහෙතුතො। <b>එකපක්ඛල</b>න්ති එකදුක්ඛං।
bod:<b>රූපක්ඛන්ධො</b> <pb M=2.328/> <b>භිජ්ජමානො චත්තාරො අරූපක්ඛන්ධෙ ගහෙත්වාව භිජ්ජති</b> අරූපක්ඛන්ධානං එකනිරොධත්තා। <b>වත්ථුරූපම්පි ගහෙත්වාව භිජ්ජන්ති</b> පඤ්චවොකාරෙ අරූපක්ඛන්ධෙසු භින්නෙසු රූපක්ඛන්ධස්ස අවට්ඨානාභාවතො। <b>එත්තාවතා</b>ති ලොභුප්පාදනමත්තෙන। පඤ්ඤා නාම අත්තභාවෙ උත්තමඞ්ගං පඤ්ඤුත්තරත්තා කුසලධම්මානං, සති ච කිලෙසුප්පත්තියං පඤ්ඤාය අනුප්පජ්ජනතො වුත්තං – <b>“එත්තාවතා පඤ්ඤාසීසං පතිතං නාම හොතී”</b>ති। <b>යොනියො උපනෙති</b> තදුපගස්ස කම්මපච්චයස්ස භාවෙ। “ජාතිභයං, ජරාභයං, මරණභයං, චොරභය”න්තිආදිනා ආගතානි <b>පඤ්චවීසති මහාභයානි,</b> “හත්ථම්පි ඡින්දතී”තිආදිනා ආගතානි <b>ද්වත්තිංස කම්මකාරණානි ආගතානෙව හොන්ති</b> කාරණස්ස සමවට්ඨිතත්තා। <b>නන්දීරාගො සඞ්ඛාරක්ඛන්ධො</b>ති සඞ්ඛාරක්ඛන්ධපරියාපන්නත්තා වුත්තං।
bod:<b>පාළියංයෙව ආගතා</b> “චක්ඛුතො චෙපි නං, භික්ඛවෙ”තිආදිනා। <b>කිඤ්චි අලභිත්වා</b>ති තස්මිං සුඤ්ඤගාමෙ චොරානං ගය්හූපගස්ස අලාභවචනෙනෙව තස්ස පුරිසස්ස අත්තනො පටිසරණස්ස අලාභො වුත්තො එව හොතීති න උද්ධටො, පුරිසට්ඨානියො භික්ඛු, චොරා පන බාහිරායතනට්ඨානියා। <b>අභිනිවිසිත්වා</b>ති විපස්සනාභිනිවෙසං කත්වා। අජ්ඣත්තිකායතනවසෙන දෙසනාය ආගතත්තා වුත්තං <b>“උපාදාරූපකම්මට්ඨානවසෙනා”</b>ති।
bod:<b>බාහිරාන</b>න්ති බාහිරායතනානං। <b>පඤ්ච කිච්චානී</b>ති චොරෙහි තදා කාතබ්බානි පඤ්ච කිච්චානි। <b>හත්ථසාර</b>න්ති අත්තනො සන්තකෙ හත්ථෙහි ගහෙතබ්බසාරභණ්ඩං। පාතනාදිවසෙන <b>හත්ථපරාමාසං කරොන්ති। පහාරඨානෙ</b>ති පහටට්ඨානෙ। ඨානසො තස්මිං එව ඛණෙති වදන්ති। අත්තනො සුඛාවහං <b>කුසලධම්මං පහාය</b> දුක්ඛාවහෙන අකුසලෙන සමඞ්ගිතා සුඛාවහං භණ්ඩං පහාය <b>බහි නික්ඛමනං වියා</b>ති වුත්තං සුඛනිස්සයත්තා තස්ස। <b>හත්ථපරා…පෙ॰… ආපජ්ජනකාලො</b> ගුණසරීරස්ස තදා පමාදෙන බාධිතත්තා। <b>පහාර…පෙ॰… කාලො</b> තතො දළ්හතරං ගුණසරීරස්ස බාධිතත්තා। <b>පහාරං…පෙ॰… අස්සමණකාලො</b> ගුණසරීරස්ස මරණප්පත්තිසදිසත්තා। <b>අවසෙසජනස්ස දාසපරිභොගෙන පරිභුඤ්ජිතබ්බතා</b> අඤ්ඤථත්තප්පත්තිගිහිභාවාපත්තියා නිදස්සනභාවෙන වුත්තා। යං “ඡසු ද්වාරෙසු ආරම්මණෙ <pb V=2.45/> ආපාථගතෙ”ති වුත්තං, තමෙව ආරම්මණං නිස්සාය සම්පරායිකො දුක්ඛක්ඛන්ධො වෙදිතබ්බොති යොජනා।
bod:<b>රූපාදීනී</b>ති <pb M=2.329/> රූපසද්දගන්ධරසානි। <b>තෙස</b>න්ති යථාවුත්තභූතුපාදාරූපානං। <b>ලහුතාදිවසෙනා</b>ති තෙසං ලහුතාදිවසෙන। <b>දුරුත්තරණට්ඨො</b>ති උත්තරිතුං අසක්කුණෙය්යභාවො <b>ඔඝට්ඨො। වුත්තනයෙනා</b>ති “සම්පයුත්තා වෙදනා වෙදනාක්ඛන්ධො”තිආදිනා වුත්තනයෙන। <b>චතුමහාභූතාදීහී</b>ති <b>ආදි</b>සද්දෙන උපාදානක්ඛන්ධාදීනං ගහණං। <b>චිත්තකිරියදස්සනත්ථ</b>න්ති චිත්තපයොගදස්සනත්ථං। <b>වුත්තවායාමමෙවා</b>ති “සම්මාවායාමො”ති යො අරියමග්ගෙ වුත්තො। <b>භද්දෙකරත්තාදීනී</b>ති “අජ්ජෙව කිච්චං ආතප්ප”න්තිආදිනා (ම॰ නි॰ 3.272, 275, 276) වුත්තානි භද්දෙකරත්තසුත්තාදීනි।
bod:<b>කුණ්ඨපාදො</b>ති ඡින්නපාදොව හුත්වා ගතිවිකලො। <b>මානසං බන්ධතී</b>ති තස්මිං චිත්තෙ කිච්චං නිබන්ධති। “අයං අරියමග්ගො මය්හං ඔඝුත්තරනුපායො”ති තත්ථ චිත්තස්ස සන්නිට්ඨානං පුන තත්ථ පවත්තනං වීරියාරම්භො චිත්තබන්ධනං।
bod:<b>තස්ස</b> නාමරූපස්ස ඉමෙ නන්දීරාගාදයො තණ්හාවිජ්ජාදයොති කත්වා පච්චයො <b>ධම්මායතනෙකදෙසො</b>। අරියමග්ගනිබ්බානතණ්හාවජ්ජො ඉධ ධම්මායතනෙකදෙසොති ච। <b>සොළසහාකාරෙහී</b>ති පීළනාදීහි සොළසහි ආකාරෙහි। සතිපට්ඨානවිභඞ්ගෙ ආගතනයෙන <b>සට්ඨිනයසහස්සෙහි। දෙසනාපරියොසානෙ…පෙ॰… පතිට්ඨහිංසූ</b>ති විපඤ්චිතඤ්ඤූ එවෙත්ථ ගහණවසෙන අධිගතවිසෙසා පරිච්ඡින්දිතා। තෙ හි තදා ධම්මපටිග්ගාහකභාවෙන සත්ථු සන්තිකෙ සන්නිසින්නා। උග්ඝටිතඤ්ඤූනං පන නෙය්යානඤ්ච විසෙසාධිගමො අට්ඨකථායං න රුළ්හොති ඉධ න ගහිතොති।
cen:ආසීවිසොපමසුත්තවණ්ණනා නිට්ඨිතා।
sub:2:රථොපමසුත්තවණ්ණනා
bod:239:සුසංවුතින්ද්රියස්ස භොජනෙ මත්තඤ්ඤුනො සතස්ස සම්පජානස්ස විහරතො කිලෙසනිමිත්තං දුක්ඛං අනවසරන්ති <b>සුඛසොමනස්සබහුලතා</b> වුත්තා। යවති තෙන ඵලං මිස්සිතං විය හොතීති <b>යොනි,</b> එකන්තිකං කාරණං। <b>අස්සා</b>ති භික්ඛුනො। <b>පරිපුණ්ණ</b>න්ති අවිකලං। අනවසෙසං ආසවෙ ඛෙපෙතීති <b>ආසවක්ඛයො,</b> අග්ගමග්ගො। <b>යං ය</b>න්ති දන්ධං මජ්ඣං ජවොති ජවාදීසු යං යං <b>ගමනං। රක්ඛණත්ථායා</b>ති කිලෙසචොරෙහි රක්ඛණත්ථාය <pb M=2.330/>। <b>වෙගනිග්ගහණත්ථායා</b>ති කිලෙසහෙතුකස්ස <pb V=2.46/> ඉන්ද්රියවෙගස්ස නිග්ගණ්හනත්ථාය। <b>නිබ්බිසෙවනත්ථායා</b>ති විසෙවනස්ස විප්ඵන්දිතස්ස නිරොධනාය। <b>කිලෙසූපසමත්ථායා</b>ති කිලෙසානං උපරූපරි සමනත්ථාය වූපසමනත්ථාය।
bod:<b>සමණරති</b> නාම සමථවිපස්සනාමග්ගඵලසුඛානි। දන්තානම්පි සින්ධවානං සාරථිනො පයොගෙන සියා කාචි විසෙවනමත්තාති තදභාවං දස්සෙන්තො <b>“නිබ්බිසෙවනෙ කත්වා පෙසෙන්තො”</b>ති වුත්තං। <b>ඤාණං ගච්ඡතී</b>ති අසඞ්ගමනං පවත්තති පගෙව ඉන්ද්රියභාවනාය කතත්තා, කිලෙසනිග්ගහස්ස සුඛෙනෙව සිද්ධත්තා। <b>දායකස්ස</b> අජ්ඣාසයො <b>වසො</b> උළාරො ලාමකො। <b>දෙය්යධම්මස්ස</b> පමාණං <b>වසො</b> අප්පකං බහුකඤ්ච।
bod:<b>මහාමණ්ඩපට්ඨානං</b> නාම ලොහපාසාදස්ස පුරතො එව මහාභික්ඛුසඞ්ඝස්ස සන්නිපාතකාලෙ තෙසං පහොනකවසෙන මහාමණ්ඩපස්ස කත්තබ්බට්ඨානං। <b>ගහණමාන</b>න්ති පරිවිසගහණභාජනං।
bod:පකතියා භත්තකාරකිච්චෙ අධිගතො <b>උපට්ඨාකුපාසකො</b>। මුදුසමඛරසඤ්ඤිතෙහි, දහනපචනභජ්ජනසඤ්ඤිතෙහි වා <b>තීහි පාකෙහි</b>।
bod:<b>පරිසොධෙත්වා</b>ති රඤ්ඤො අනුච්ඡවිකභාවං පරිසොධෙත්වා। <b>භූමියං ඡඩ්ඩෙසි</b> “භික්ඛූනං අදත්වා මයා මුඛෙ පක්ඛිත්ත”න්ති। <b>මුඛෙන ගණ්හි</b> තස්ස නිද්දොසභාවං දස්සෙතුං। මත්තං ජානාපෙතුං <b>පමජ්ජි</b>। “ත්වං කුතො ආගතො”ති පුච්ඡනෙ <b>පමාදං ආපජ්ජි। අනුභාගො</b>ති අවසිට්ඨභාගො। <b>ඉදමත්ථිය</b>න්ති ඉදං පයොජනං। <b>ඉතර</b>න්ති පාළියං අනාගතම්පි ආහාරෙ පමාණජානනං।
bod:සයනං සෙය්යා, කාමභොගීනං සෙය්යා <b>කාමභොගිසෙය්යා। දක්ඛිණපස්සෙන සයානො නාම නත්ථි</b> දක්ඛිණහත්ථෙන කාතබ්බකිච්චකරණතො। <b>තෙජුස්සදත්තා</b>ති ඉදං අනුත්රාසස්සෙව සීහස්ස සයනන්ති දස්සෙතුං වුත්තං। <b>ද්වෙ පුරිමපාදෙ එකස්මිං, පච්ඡිමපාදෙ එකස්මිං ඨානෙ ඨපෙත්වා</b>ති හි ඉදං පාදානං අවික්ඛිත්තභාවකරණදස්සනං।
bod:<b>චතුත්ථජ්ඣානසෙය්යා</b>ති චතුත්ථජ්ඣානිකං ඵලසමාපත්තිං වදති। යෙභුය්යෙන හි තථාගතා ඵලසමාපත්තිං සමාපජ්ජිත්වාව සයන්ති। සා ච නෙසං චතුත්ථජ්ඣානතො වුට්ඨාය, කිලෙසපරිනිබ්බානස්ස ච කතත්තාති වදන්ති <pb M=2.331/>। <b>ඉධ සීහසෙය්යා ආගතා</b> පාදං අච්චාධාය පුබ්බෙනාපරං අජහිතසංලක්ඛණා සෙය්යාති කත්වා। තෙනාහ <b>“අයං හී”</b>තිආදි। <b>එව</b>න්ති “දක්ඛිණෙන පස්සෙනා”තිආදිනා වුත්තාකාරෙන සෙය්යං කප්පෙති।
bod:<b>කථං</b> <pb V=2.47/> <b>නිද්දායන්තො සතො සම්පජානො හොති</b>? භවඞ්ගචිත්තෙන හි නිද්දූපගමනන්ති අධිප්පායො। <b>අප්පහානෙනා</b>ති තදධිමුත්තතාය තදප්පහානං දට්ඨබ්බං। තථා තෙසු නිද්දොක්කමනස්ස ආදිපරියොසානෙසු අජහිතසතිසම්පජඤ්ඤං හොති। තෙනාහ – <b>“නිද්දං ඔක්කමන්තොපි සතො සම්පජානො හොතී”</b>ති। <b>එතං පනා</b>ති “නිද්දං ඔක්කමන්තොපි සතො සම්පජානො හොතී”ති වුත්තනයං වදති। <b>ඤාණධාතුකන්ති න රොචයිංසූ</b>ති නිද්දොක්කමනෙපි ජාගරණෙ පවත්තඤාණසභාවමෙවාති න රොචයිංසු පොරාණා। නිරන්තරං භවඞ්ගචිත්තෙසු වත්තමානෙසු සතිසම්පජඤ්ඤාසම්භවොති අධිප්පායො। පුරිමස්මිඤ්හි නයෙ සතිසම්පජඤ්ඤස්ස අසංවරො, න භවඞ්ගස්ස। ඉන්ද්රියසංවරො, භොජනෙ මත්තඤ්ඤුතා, ජාගරියානුයොගොති ඉමෙහි <b>තිවඞ්ගිකා,</b> නිමිත්තානුබ්යඤ්ජනපරිවජ්ජනාදි සබ්බං විපස්සනාපක්ඛිකමෙවාති අධිප්පායො।
bod:<b>තානෙවා</b>ති විපස්සනාක්ඛණෙ පවත්තානි ඉන්ද්රියාදීනි। <b>යාව අරහත්තා දෙසනා</b> විත්ථාරතො <b>කථෙතබ්බා</b>। පාළියං පන “යොනි චස්ස ආරද්ධා හොති ආසවානං ඛයායා”ති සඞ්ඛෙපෙන කථිතා।
cen:රථොපමසුත්තවණ්ණනා නිට්ඨිතා।
sub:3:කුම්මොපමසුත්තවණ්ණනා
bod:240:<b>අට්ඨිකුම්මො</b>ති පිට්ඨියං තිඛිණට්ඨිකො කුම්මො। <b>තන්තිබන්ධො</b>ති බ්යාවටො। <b>සමුග්ගෙ විය</b> අත්තනො කපාලෙ <b>පක්ඛිපිත්වා। සමොදහන්තො</b> සම්මා ඔදහන්තො අජ්ඣත්තමෙව දහන්තො। <b>ආරම්මණකපාලෙ</b>ති ආරම්මණකටාහෙ। <b>සමොදහන්තො</b>ති දිට්ඨමත්තස්සෙව ච ගහණතො මනොවිතක්කෙ තත්ථෙව සම්මදෙව ඔදහන්තො। තඤ්හි විසයවසෙන පවත්තිතුං අදෙන්තො। <b>පඤ්ච ධම්මෙ</b>ති “කාලෙන වක්ඛාමී”තිආදිනා (පරි॰ 362) වුච්චමානෙ।
cen:කුම්මොපමසුත්තවණ්ණනා නිට්ඨිතා।
sub:4:පඨමදාරුක්ඛන්ධොපමසුත්තවණ්ණනා
bod:241:<b>විලාසමානො</b> <pb M=2.332/> විය <b>සාගරං පත්වා। අන්තොසාඛො</b>ති ගඞ්ගාය තීරස්ස අන්තො ඔනතසාඛො। <b>තෙමෙතී</b>ති තින්තො හොති। <b>තිරියං පතිතො</b> දණ්ඩසෙතු විය ඨිතත්තා මහාජනස්ස <b>පච්චයො ජාතො,</b> තථා මහන්තභාවෙන ගඞ්ගාසොතං ඔතරණාදි නත්ථි।
bod:<b>අයං</b> <pb V=2.48/> <b>හී</b>ති අනන්තරං වුත්තපුග්ගලො। <b>අරියමග්ගං ඔරුය්හා</b>ති චතුබ්බිධං අරියමග්ගවීථිං ඔතරිත්වා। “චිත්තං නාමෙත”න්තිආදිනා චින්තෙත්වා ගිහිබන්ධනං න විස්සජ්ජෙතීති සම්බන්ධො। <b>අත්තනො භජමානකෙ</b>ති අත්තනො භජන්තෙ। ජීවිකත්ථාය පයුජ්ජිතබ්බතො <b>පයොගො,</b> ඛෙත්තවත්ථාදි। තතො පයොගතො <b>උට්ඨිතං ආයං। කිඤ්චාපි භික්ඛූනං කායසාමග්ගිං දෙති</b> භික්ඛත්ථාය।
bod:<b>මුණ්ඩඝට</b>න්ති භින්නොට්ඨං ඝටං। <b>ඛන්ධෙ</b>ති අංසෙ। <b>සඞ්ඝභොග</b>න්ති සඞ්ඝසන්තකං භොගගාමං <b>ගන්ත්වා। අත්ථතො එවං වදන්තී</b>ති තථා අත්ථස්ස සම්භවතො එවං වදන්තා විය හොන්ති। <b>යාගුමත්තකෙ යාගු</b>න්ති යාගුං පිවිත්වා තාය අපරිපක්කාය එව අඤ්ඤං යාගුං අජ්ඣොහරිත්වාති සම්බන්ධො।
bod:<b>කිලෙසානුරඤ්ජිතොවා</b>ති යොනිසොමනසිකාරස්ස අභාවෙන කිලෙසානුගතචිත්තො එව। <b>අක්ඛීනි නීහරිත්වා</b>ති කොධවසෙන අක්ඛිකෙ කරොන්තො අක්ඛීනි නීහරිත්වා <b>විචරිස්සති। උද්ධතො හොති</b> අවූපසන්තො।
bod:<b>දිට්ඨිගතිකො</b>ති සාසනිකො එවං අයොනිසො උම්මුජ්ජිත්වා සාසනං උද්ධම්මං උබ්බිනයං කත්වා දීපෙන්තො අරිට්ඨසදිසො। තෙනාහ <b>“සො හී”</b>තිආදි। <b>අරූපභවෙ රූපං අත්ථි,</b> අඤ්ඤථා තතො චුතස්ස කුතො රූපක්ඛන්ධස්ස සම්භවො। <b>අසඤ්ඤීභවෙ චිත්තං අත්ථී</b>ති එත්ථාපි එසෙව නයො। <b>බහුචිත්තක්ඛණිකො ලොකුත්තරමග්ගො</b> “යො ඉමෙ චත්තාරො සතිපට්ඨානෙ භාවෙය්ය සත්තවස්සානී”තිආදිවචනතො (දී॰ නි॰ 2.404; ම॰ නි॰ 1.137)। <b>අනුසයො චිත්තවිප්පයුත්තො,</b> අඤ්ඤථා සාවජ්ජානවජ්ජධම්මානං එකජ්ඣං උප්පත්ති සියා। <b>තෙ ච සත්තා සන්ධාවන්ති සංසරන්ති,</b> අඤ්ඤථා කම්මඵලානං සම්බන්ධො න සියාති। <b>ඉති වදන්තො</b> එවං මිච්ඡාවාදං පග්ගය්හ වදන්තො।
bod:<b>තෙමනරුක්ඛො විය…පෙ॰… දුල්ලභධම්මස්සවනො ච පුග්ගලො</b> සද්ධාසිනෙහෙන අතෙමනතො। <b>කතවිනයො</b> සික්ඛිතවිනයො යථා “කතවිජ්ජො”ති। <b>ධම්මකථිකානං</b> <pb M=2.333/> <b>විචාරෙථා</b>ති ඉදං දෙය්යධම්මං ධම්මකථිකානං අය්යානං තස්ස තස්ස යුත්තවසෙන විචාරෙථාති නිය්යාතනවසෙන <b>වත්වා। දිවාකථිකො සරභාණකො</b> සායන්හෙ කථෙති, පුරිමයාමං කථෙන්තො <b>රත්තිකථිකො</b> භාණකපුග්ගලො।
bod:<b>නන්දනවනාභිරාමෙ</b>ති නන්දනවනං විය මනොරමෙ। <b>අස්ස භාරහාරභික්ඛූ</b>ති අස්ස කිච්චවාහකභික්ඛූ උපජ්ඣායාදයො। <b>සුඛනිසින්නකථ</b>න්ති පටිසන්ථාරකථාපුබ්බකං උපනිසින්නකථං <b>සුත්වා</b>।
bod:<b>ඨිතසණ්ඨානෙනෙව</b> <pb V=2.49/> ඨිතාකාරෙනෙව <b>ඨිතං,</b> නප්පයුත්තන්ති අත්ථො। චිත්තකම්මමූලාදීනි ඨිතසණ්ඨානෙනෙව ඨිතාති යොජනා। <b>මුදුතායා</b>ති මුදුහදයතාය සාපෙක්ඛතාය।
bod:<b>පටිපද</b>න්ති සමථවිපස්සනාපටිපත්තිං। <b>දීපෙත්වා</b> පකාසෙත්වා පාකටං කත්වා। <b>තත්රුප්පාදො</b>ති තත්ර උප්පජ්ජනකආයුප්පාදො। ඛෙත්තං සන්ධාය වදති। <b>තෙල…පෙ॰… හත්ථා</b>ති තෙලඝට-මධුඝටඵාණිතඝටාදිහත්ථා। <b>අපක්කමිංසු</b> දුබ්බිචාරිතත්තා। <b>පූරෙසී</b>ති හෙට්ඨා ච තත්ථ තත්ථ අතීතානි කාලවචනානි පොරාණට්ඨකථාය ආගතත්තා කිර වුත්තානි।
bod:<b>උපගමනානුපගමනාදීනි</b> ඔරිමස්ස පාරිමස්ස ච උපගමනානුපගමනානි චෙව මජ්ඣෙ සංසීදනානි ච। <b>පටිවිජ්ඣිතු</b>න්ති ජානිතුං। <b>එත</b>න්ති යථාවුත්තං චක්ඛුසභාවං। <b>දොමනස්ස</b>න්ති තස්සෙව මන්දභාවපච්චයං දොමනස්සං। <b>ආපජ්ජන්තොපි උපගච්ඡති නාම</b> තන්නිමිත්තසංකිලෙසස්ස උප්පාදිතත්තා। <b>තිණ්ණං ලක්ඛණාන</b>න්ති හුත්වා අභාවතො ආදිඅන්තවන්තතො තාවකාලිකතො නිච්චපටික්ඛෙපතොතිආදීනං තිණ්ණං ලක්ඛණානං සල්ලක්ඛණවසෙන।
bod:<b>වාමතො</b>ති මිච්ඡා। <b>දක්ඛිණතො</b>ති සම්මා। යථා තස්ස තස්ස සත්තස්ස ඔරභාවත්තා අජ්ඣත්තිකානි ආයතනානි <b>ඔරිමං තීරං</b> කත්වා වුත්තානි, එවං නෙසං පරභාවත්තා බාහිරානි ආයතනානි <b>පාරිමං</b> වුත්තානි। අපායමජ්ඣෙ සංසරණහෙතුතාය නන්දීරාගොව “මජ්ඣෙ සංසාදො”ති වුත්තො।
bod:<b>උන්නතො</b>ති “සෙය්යොහමස්මී”තිආදිනා උන්නතිං උපගතො। අත්තුක්කංසනෙ පංසුකූලිකභාවෙන අත්තානං දහනතො අඤ්ඤාකාරතාගහෙතබ්බො। <b>පාසාණො නු ඛො එස ඛාණුකො</b>ති ගහෙතබ්බදාරුක්ඛන්ධසදිසො වුත්තො।
bod:<b>චුණ්ණවිචුණ්ණං</b> <pb M=2.334/> <b>හොති</b> ආවට්ටවෙගස්ස බලවභාවතො। <b>චතූසු අපායෙසූ</b>ති පඤ්චකාමගුණාවට්ටෙ පතිතපුග්ගලො මනුස්සලොකෙපි ගුණසරීරභෙදනෙන දීඝරත්තං චුණ්ණවිචුණ්ණං ආපජ්ජතියෙව, තස්ස තථා ආපන්නත්තා। එවඤ්හි සො අපායෙසු තාදිසෙසු ජායති।
bod:සීලස්ස දුට්ඨං නාම නත්ථි, තස්මා අභාවත්ථො ඉධ දු-සද්දොති ආහ <b>“නිස්සීලො”</b>ති। “පාපං පාපෙන සුකර”න්තිආදීසු (උදා॰ 48) විය පාප-සද්දො නිහීනපරියායොති ආහ <b>“ලාමකධම්මො”</b>ති। <b>න සුචී</b>ති කායවාචාචිත්තෙහි න සුචි। <b>සඞ්කාය වා</b>ති අත්තනො වා සඞ්කාය <pb V=2.50/> පරෙසං සමාචාරකිරියං සරති ආසඞ්කති। තෙනාහ <b>“තස්ස හී”</b>තිආදි। <b>තානි කම්මානි පවිසතී</b>ති තානි කම්මානි කරොන්තානං අන්තරෙ පවිසති। <b>ගුණානං පූතිභාවෙනා</b>ති ගුණභාවෙන ගහිතානං සීලධම්මානං සංකිලිට්ඨභාවප්පත්තියා। <b>කචවරජාතො</b>ති අබ්භන්තරං සඤ්ජාතකචවරො, කචවරභූතො වා।
bod:<b>අණණා පබ්බජ්ජා</b>ති අණණස්සෙව පබ්බජ්ජා। ඔරිමතීරාදීනං උපගමනානුපගමනාදීනං ජොතිතත්තා <b>වට්ටවිවට්ටං කථිතං</b>।
cen:පඨමදාරුක්ඛන්ධොපමසුත්තවණ්ණනා නිට්ඨිතා।
sub:5:දුතියදාරුක්ඛන්ධොපමසුත්තවණ්ණනා
bod:242:යා ආපත්ති වුට්ඨානගාමිනී දෙසනාගාමිනී, තං පටිච්ඡාදිතකාලතො පට්ඨාය <b>සංකිලිට්ඨා</b> නාම අන්තරායිකභාවතො। ආවීකතා පන අනාපත්තිට්ඨානෙ තිට්ඨතීති <b>අසංකිලිට්ඨා නාම</b>। තෙනාහ – <b>“ආවීකතා හිස්ස ඵාසු හොතී”</b>ති। <b>එවරූපං සංකිලිට්ඨ</b>න්ති පටිච්ඡාදිතතාය වා දුට්ඨුල්ලභාවෙන වා සංකිලිට්ඨං।
cen:දුතියදාරුක්ඛන්ධොපමසුත්තවණ්ණනා නිට්ඨිතා।
sub:6:අවස්සුතපරියායසුත්තවණ්ණනා
bod:243:<b>සන්ථාගාර</b>න්ති සඤ්ඤාපනාගාරං। තෙනාහ <b>“උය්යොගකාලාදීසූ”</b>තිආදි। <b>ආදි</b>-සද්දෙන මඞ්ගලමහාදීනං සඞ්ගහො දට්ඨබ්බො। <b>සන්ථරන්තී</b>ති විස්සමන්ති <pb M=2.335/>, පරිස්සමං විනොදෙන්තීති අත්ථො। <b>සහා</b>ති සන්නිපාතවසෙන එකජ්ඣං। <b>සහ අත්ථානුසාසනං අගාර</b>න්ති තස්මිං අත්ථෙ <b>ත්ථ</b>-කාරස්ස <b>න්ථ</b>-කාරං කත්වා “සන්ථාගාර”න්ති වුච්චතීති දට්ඨබ්බං, පඨමං තත්ථ සම්මන්තනවසෙන සන්ථරන්ති විචාරෙන්තීති අත්ථො।
bod:<b>තෙපිටකං බුද්ධවචනං ආගතමෙව භවිස්සතී</b>ති බුද්ධවචනස්ස ආගමනසීසෙන අරියඵලධම්මානම්පි ආගමනං වුත්තමෙව। තියාමරත්තිං තත්ථ වසන්තානං ඵලසමාපත්තිවළඤ්ජනං හොතීති। තස්මිඤ්ච භික්ඛුසඞ්ඝෙ කල්යාණධම්මා කල්යාණපුථුජ්ජනා විපස්සනං උස්සුක්කාපෙන්තා හොන්තීති අරියමග්ගධම්මානම්පි තත්ථ ආගමනං හොතියෙව।
bod:<b>අල්ලගොමයෙනා</b>ති <pb V=2.51/> අච්ඡෙන අල්ලගොමයරසෙන। <b>ඔපුඤ්ජාපෙත්වා</b>ති විලිම්පෙත්වා। <b>චතුජ්ජාතියගන්ධෙහී</b>ති කුඞ්කුමතුරුක්ඛයවනපුප්ඵතමාලපත්තගන්ධෙහි। <b>නානාවණ්ණෙ</b>ති නීලාදිවසෙන නානාවණ්ණෙ, භිත්තිවිසෙසවසෙන නානාසණ්ඨානරූපෙ। <b>“මහාපිට්ඨිකකොජවෙ</b>ති හත්ථිපිට්ඨිආදීසු අත්ථරිතබ්බතාය ‘මහාපිට්ඨිකා’ති ලද්ධසමඤ්ඤෙ කොජවෙ”ති වදන්ති। කුත්තකෙ පන සන්ධායෙතං වුත්තං, “චතුරඞ්ගුලාධිකපුප්ඵා මහාපිට්ඨිකකොජවා”තිපි වදන්ති। <b>හත්ථත්ථරඅස්සත්ථරා</b> හත්ථිඅස්සපිට්ඨීසු අත්ථරිතබ්බා හත්ථිඅස්සරූපවිචිත්තා ච අත්ථරකා। <b>සීහත්ථරකාදයො</b> පන සීහරූපාදිවිචිත්තා එව අත්ථරකා। <b>චිත්තත්ථරකං</b> නානාවිධරූපෙහි චෙව නානාවිධමාලාකම්මාදීහි ච විචිත්තං අත්ථරකං।
bod:<b>උපධාන</b>න්ති අපස්සයනං। <b>උපදහිත්වා</b>ති අපස්සයයොග්ගභාවෙන ඨපෙත්වා। ගන්ධෙහි කතමාලා <b>ගන්ධදාමං</b>। තමාලපත්තාදීහි කතමාලා <b>පත්තදාමං</b>। ආදි-සද්දෙන හිඞ්ගුලතක්කොලජාතිඵලජාතිපුප්ඵාදීහි කතදාමං සඞ්ගණ්හාති। පල්ලඞ්කාකාරෙන කතපීඨං <b>පල්ලඞ්කපීඨං</b>। තීසු පස්සෙසු එකපස්සෙ එව වා සඋපස්සයං <b>අපස්සයපීඨං</b>। අනපස්සයං <b>මුණ්ඩපීඨං। යොජනාවට්ටෙ</b>ති යොජනපරික්ඛෙපොකාසෙ।
bod:<b>සංවිධායා</b>ති අන්තරවාසකස්ස කොණපදෙසං ඉතරපදෙසඤ්ච සමං කත්වා විධාය। තෙනාහ – <b>“කත්තරියා පදුමං කන්තෙන්තො වියා”</b>ති, <b>“තිමණ්ඩලං පටිච්ඡාදෙන්තො”</b>ති ච। යස්මා බුද්ධානං රූපසම්පදා විය ආකප්පසම්පදාපි පරමුක්කංසතං ගතා, තස්මා තදා භගවා එවං සොභෙය්යාති දස්සෙන්තො <b>“සුවණ්ණපාමඞ්ගෙනා”</b>තිආදිමාහ। තත්ථ “අසමෙන බුද්ධවෙසෙනා”තිආදිනා <pb M=2.336/> තදා භගවා බුද්ධානුභාවස්ස නිගුහනෙ කාරණාභාවතො තත්ථ සන්නිපතිතදෙවමනුස්සනාගයක්ඛගන්ධබ්බාදීනං පසාදජනනත්ථං අත්තනො සභාවපකතියාව කපිලවත්ථුං පාවිසීති දස්සෙති। බුද්ධානං කායපභා නාම පකතියා අසීතිහත්ථමත්තපදෙසං විසරතීති ආහ <b>“අසීතිහත්ථට්ඨානං අග්ගහෙසී”</b>ති। නීලපීතලොහිතොදාතමඤ්ජිට්ඨපභස්සරානං වසෙන <b>ඡබ්බණ්ණා බුද්ධරස්මියො</b>।
bod:<b>සබ්බපාලිඵුල්ලො</b>ති මූලතො පට්ඨාය යාව සාඛග්ගා සමන්තතො ඵුල්ලො විකසිතො। <b>පටිපාටියා ඨපිතාන</b>න්තිආදි පරිකප්පූපමා, <b>යථා තං…පෙ॰… අලඞ්කතං</b> අඤ්ඤං විරොචති, එවං විරොචිත්ථ, සමතිංසාය පාරමිතාහි අභිසඞ්ඛතත්තා එවං විරොචිත්ථාති වුත්තං හොති। <b>“පඤ්චවීසතියා ගඞ්ගාන</b>න්ති සතමුඛා හුත්වා සමුද්දං පවිට්ඨාය මහාගඞ්ගාය මහන්තමහන්තානං ගඞ්ගානං පඤ්චවීසතී”ති වදන්ති। <b>පපඤ්චසූදනියං</b> (ම॰ නි॰ අට්ඨ॰ 2.22) “පඤ්චවීසතියා නදීන”න්ති වුත්තං, ගඞ්ගාදීනං චන්දභාගාපරියොසානානං පඤ්චවීසතියා මහානදීනන්ති අත්ථො। පරිකප්පවචනඤ්හෙතං। <b>සම්භිජ්ජා</b>ති සම්භෙදං මිස්සීභාවං පත්වා <b>මුඛද්වාරෙ</b>ති සමුද්දං පවිට්ඨට්ඨානෙ।
bod:<b>නාගසුපණ්ණගන්ධබ්බයක්ඛාදීන</b>න්තිආදි <pb V=2.52/> පරිකප්පවසෙන වුත්තං। <b>සහස්සෙනා</b>ති පදසහස්සෙන, භාණවාරප්පමාණෙන ගන්ථෙනාති අත්ථො।
bod:<b>කම්පයන්තො වසුන්ධර</b>න්ති අත්තනො ගුණවිසෙසෙහි පථවීකම්මං උන්නාදෙන්තො, එවංභූතොපි අහෙඨයන්තො පාණානි। සබ්බපදක්ඛිණත්තා බුද්ධානං <b>දක්ඛිණං පඨමං පාදං උද්ධරන්තො। සමං සම්ඵුසතෙ භූමිං</b> සුප්පතිට්ඨිතපාදතාය। යදිපි භූමිං සමං ඵුසති, <b>රජසා නුපලිප්පති</b> සුඛුමත්තා ඡවියා। <b>නින්නට්ඨානං උන්නමතී</b>තිආදි බුද්ධානං සුප්පතිට්ඨිතපාදතාසඞ්ඛාතමහාපුරිසලක්ඛණපටිලාභස්ස නිස්සන්දඵලං। <b>නාතිදූරෙ උද්ධරතී</b>ති අතිදූරෙ ඨපෙතුං න උද්ධරති। <b>නච්චාසන්නෙ ච නික්ඛිප</b>න්ති අච්චාසන්නෙ ච ඨානෙ අනික්ඛිපන්තො නිය්යාති। <b>හාසයන්තො සදෙවකෙ</b> ලොකෙ තොසෙන්තො। චතූහි පාදෙහි චරතීති <b>චතුචාරී</b>।
bod:බුද්ධානුභාවස්ස පකාසනවසෙන ගතත්තා <b>වණ්ණකාලො නාම එස</b>। සරීරවණ්ණෙ වා ගුණවණ්ණෙ වා කථියමානෙ <b>දුක්කථිතන්ති න වත්තබ්බං</b>। කස්මා? <b>අප්පමාණවණ්ණා හි බුද්ධා</b> භගවන්තො, බුද්ධගුණසංවණ්ණනා ජානන්තස්ස යථාරද්ධසංවණ්ණනංයෙව <pb M=2.337/> අනුපවිසති। <b>දුකූලචුම්බටකෙනා</b>ති ගන්ථිත්වා ගහිතදුකූලවත්ථෙන।
bod:<b>නාගවික්කන්තචාරණො</b>ති හත්ථිනාගසදිසපදනික්ඛෙපො। <b>සතපුඤ්ඤලක්ඛණො</b>ති අනෙකසතපුඤ්ඤාභිනිබ්බත්තමහාපුරිසලක්ඛණො। <b>මණිවෙරොචනො යථා</b>ති චතුරාසීතිසහස්සමණිපරිවාරිතො අතිවිය විරොචමානො විජ්ජොතමානො මණි විය। “වෙරොචනො නාම එකො මණී”ති කෙචි। <b>මහාසාලොවා</b>ති මහන්තො සාලරුක්ඛො විය, සුද්ධට්ඨිතො කොවිළාරාදි මහාරුක්ඛො විය වා। <b>පදුමො කොකනදො යථා</b>ති කොකනදසඞ්ඛාතං මහාපදුමං විය, විකසමානපදුමං විය වා।
bod:<b>ආකාසගඞ්ගං ඔතාරෙන්තො වියා</b>තිආදි තස්සා පකිණ්ණකකථාය අඤ්ඤෙසං සුදුක්කරභාවදස්සනඤ්චෙව සුණන්තානං අච්චන්තසුඛාවහභාවදස්සනඤ්ච। <b>පථවොජං ආකඩ්ඪන්තො වියා</b>ති නාළියන්තං යොජෙත්වා මහාපථවියා හෙට්ඨිමතලෙ පප්පටකොජං උද්ධං මුඛං කත්වා ආකඩ්ඪන්තො විය। <b>යොජනික</b>න්ති යොජනපමාණං। <b>මධුභණ්ඩ</b>න්ති මධුපටලං।
bod:<b>මහන්ත</b>න්ති විපුලං උළාරපුඤ්ඤං। <b>සබ්බදානං දින්නමෙව හොතී</b>ති සබ්බමෙව පච්චයජාතං ආවාසදායකෙන දින්නමෙව හොති। තථා හි ද්වෙ තයො ගාමෙ පිණ්ඩාය චරිත්වා කිඤ්චි අලද්ධා ආගතස්සපි <pb V=2.53/> ඡායූදකසම්පන්නං ආරාමං පවිසිත්වා න්හායිත්වා පටිස්සයෙ මුහුත්තං නිපජ්ජිත්වා උට්ඨාය නිසින්නස්ස කායෙ බලං ආහරිත්වා පක්ඛිත්තං විය හොති। බහි විචරන්තස්ස ච කායෙ වණ්ණධාතු වාතාතපෙහි කිලමති, පටිස්සයං පවිසිත්වා ද්වාරං පිධාය මුහුත්තං නිසින්නස්ස විසභාගසන්තති වූපසම්මති, සභාගසන්තති පතිට්ඨාති, වණ්ණධාතු ආහරිත්වා පක්ඛිත්තා විය හොති, බහි විචරන්තස්ස ච පාදෙ කණ්ටකා විජ්ඣන්ති, ඛාණු පහරති, සරීසපාදිපරිස්සයා චෙව චොරභයඤ්ච උප්පජ්ජති, පටිස්සයං පවිසිත්වා ද්වාරං පිධාය නිසින්නස්ස පන සබ්බෙපෙතෙ පරිස්සයා න හොන්ති। සජ්ඣායන්තස්ස ධම්මපීතිසුඛං, කම්මට්ඨානං මනසිකරොන්තස්ස උපසමසුඛං උප්පජ්ජති බහිද්ධා වික්ඛෙපාභාවතො। බහි විචරන්තස්ස ච කායෙ සෙදා මුච්චන්ති, අක්ඛීනි ඵන්දන්ති, සෙනාසනං පවිසනක්ඛණෙ මඤ්චපීඨාදීනි න පඤ්ඤායන්ති, මුහුත්තං නිසින්නස්ස පන අක්ඛිපසාදො ආහරිත්වා පක්ඛිත්තො විය හොති, ද්වාරවාතපානමඤ්චපීඨාදීනි පඤ්ඤායන්ති। එතස්මිඤ්ච ආවාසෙ වසන්තං දිස්වා මනුස්සා චතූහි පච්චයෙහි සක්කච්චං උපට්ඨහන්ති। තෙන වුත්තං – <b>“ආවාසදානස්මිඤ්හි දින්නෙ සබ්බදානං දින්නමෙව හොතී”</b>ති। <b>භූමට්ඨක…පෙ॰… න</b> <pb M=2.338/> <b>සක්කා</b>ති අයමත්ථො මහාසුදස්සනවත්ථුනා (දී॰ නි॰ 2.241 ආදයො) දීපෙතබ්බො। <b>මාතුකුච්ඡි අසම්බාධොව හොතී</b>ති අයමත්ථො අන්තිමභවිකානං මහාබොධිසත්තානං පටිසන්ධිවසෙන දීපෙතබ්බො।
bod:<b>සීත</b>න්ති අජ්ඣත්තං ධාතුක්ඛොභවසෙන වා බහිද්ධා උතුවිපරිණාමවසෙන වා උප්පජ්ජනකසීතං। <b>උණ්හ</b>න්ති අග්ගිසන්තාපං, තස්ස ච දවදාහාදීසු සම්භවො දට්ඨබ්බො। <b>පටිහන්තී</b>ති පටිහනති। යථා තදුභයවසෙන කායචිත්තානං ආබාධො න හනති, එවං කරොති। සීතුණ්හබ්භාහතෙ හි සරීරෙ වික්ඛිත්තචිත්තො භික්ඛු යොනිසො පදහිතුං න සක්කොති। <b>වාළමිගානී</b>ති සීහබ්යග්ඝාදිවාළමිගෙ। ගුත්තසෙනාසනඤ්හි පවිසිත්වා ද්වාරං පිධාය නිසින්නස්ස තෙ පරිස්සයා න හොන්ති। <b>සරීසපෙ</b>ති යෙ කෙචි සරන්තා ගච්ඡන්තෙ දීඝජාතිකෙ සප්පාදිකෙ අඤ්ඤෙ ච තථාරූපෙ। <b>මකසෙ</b>ති නිදස්සනමත්තමෙතං, ඩංසාදීනං එතෙනෙව සඞ්ගහො දට්ඨබ්බො। <b>සිසිරෙ</b>ති සීතකාලවසෙන සත්තාහවද්දලිකාදිවසෙන ච උප්පන්නෙ සිසිරසම්ඵස්සෙ। <b>වුට්ඨියො</b>ති යදා තදා උප්පන්නා වස්සවුට්ඨියො පටිහනතීති යොජනා।
bod:<b>වාතාතපො ඝොරො</b>ති රුක්ඛගච්ඡාදීනං උබ්බහනභඤ්ජනාදිවසෙන පවත්තියා ඝොරො සරජඅරජාදිභෙදො වාතො චෙව ගිම්හපරිළාහසමයෙසු උප්පත්තියා ඝොරො සූරියාතපො ච। <b>පටිහඤ්ඤතී</b>ති පටිබාහීයති। <b>ලෙණත්ථ</b>න්ති නානාරම්මණතො චිත්තං නිවත්තිත්වා පටිසල්ලාණාරාමත්ථං। <b>සුඛත්ථ</b>න්ති වුත්තපරිස්සයාභාවෙන ඵාසුවිහාරත්ථං। <b>ඣායිතු</b>න්ති අට්ඨතිංසාය ආරම්මණෙසු යත්ථ කත්ථචි <pb V=2.54/> චිත්තං උපනිබන්ධිත්වා සමාදහනවසෙන ඣායිතුං। <b>විපස්සිතු</b>න්ති අනිච්චාදිවසෙන සඞ්ඛාරෙ සම්මසිතුං।
bod:<b>විහාරෙ</b>ති පටිස්සයෙ। <b>කාරයෙ</b>ති කාරාපෙය්ය। <b>රම්මෙ</b>ති මනොරමෙ। <b>වාසයෙත්ථ බහුස්සුතෙ</b>ති කාරෙත්වා පන එත්ථ විහාරෙසු බහුස්සුතෙ සීලවන්තෙ කල්යාණධම්මෙ නිවාසෙය්ය। තෙ නිවාසෙන්තො පන <b>තෙසං</b> බහුස්සුතානං යථා පච්චයෙහි කිලමථො න හොති। එවං <b>අන්නඤ්ච පානඤ්ච වත්ථසෙනාසනානි ච දදෙය්ය උජුභූතෙසු</b> අජ්ඣාසයසම්පන්නෙසු කම්මඵලානං රතනත්තයගුණානඤ්ච සද්දහනෙන <b>විප්පසන්නෙන චෙතසා</b>। ඉදානි ගහට්ඨපබ්බජිතානං අඤ්ඤමඤ්ඤූපකාරතං දස්සෙතුං <b>“තෙ තස්සා”</b>ති ගාථමාහ। තත්ථ <b>තෙ</b>ති බහුස්සුතා। <b>තස්සා</b>ති උපාසකස්ස। <b>ධම්මං දෙසෙන්තී</b>ති සකලවට්ටදුක්ඛපනූදනං <pb M=2.339/> නිය්යානිකං ධම්මං කථෙන්ති। <b>යං සො ධම්මං ඉධඤ්ඤායා</b>ති සො පුග්ගලො යං සද්ධම්මං ඉමස්මිං සාසනෙ සම්මාපටිපජ්ජනෙන ජානිත්වා අග්ගමග්ගාධිගමෙන අනාසවො හුත්වා පරිනිබ්බායති।
bod:<b>ආවාසෙ</b>ති ආවාසදානෙ। <b>ආනිසංසො</b>ති උද්රයො। පූජාසක්කාරවසෙන පඨමයාමො ඛෙපිතො, සත්ථු ධම්මදෙසනාය අප්පාවසෙසො මජ්ඣිමයාමො ගතොති පාළියං “බහුදෙව රත්ති”න්ති වුත්තන්ති ආහ <b>“අතිරෙකතරං දියඩ්ඪයාම”</b>න්ති। <b>සඞ්ගහං නාරොහති</b> විපුලවිත්ථාරභාවතො। බුද්ධානඤ්හි භත්තානුමොදනාපි ථොකං වඩ්ඪෙත්වා වුච්චමානා දීඝමජ්ඣිමපමාණාපි හොති। තථා හි සුඵුසිතං දන්තාවරණං, ජිව්හා තනුකා, භවඞ්ගපරිවාසො පරිත්තො, නත්ථි වෙගායිතං, නත්ථි විත්ථායිතං, නත්ථි අබ්යාවටමනො, සබ්බඤ්ඤුතඤ්ඤාණං සමුපබ්යූළ්හං, අපරික්ඛයා පටිසම්භිදා।
bod:<b>සන්දස්සෙත්වා</b>තිආදීසු සන්දස්සෙත්වා ආවාසදානපටිසංයුත්තං ධම්මිං කථං කත්වා। තතො පරං, මහාරාජ, ඉතිපි සීලං, ඉතිපි සමාධි, ඉතිපි පඤ්ඤාති සීලාදිගුණෙ තෙසං සම්මා දස්සෙත්වා හත්ථෙන ගහෙත්වා විය පච්චක්ඛතො පකාසෙත්වා। <b>සමාදපෙත්වා</b>ති එවං සීලං සමාදාතබ්බං, සීලෙ පතිට්ඨිතෙන එවං සමාධිපඤ්ඤා භාවෙතබ්බාති යථා තෙ සීලාදිගුණෙ සම්මා ආදියන්ති, තථා ගණ්හාපෙත්වා। <b>සමුත්තෙජෙත්වා</b>ති යථාසමාදින්නං සීලං සුවිසුද්ධං හොති, සමථවිපස්සනා ච භාවියමානා යථා සුට්ඨු විසොධිතා උපරූපරි විසෙසාවහා හොන්ති, එවං සමුත්තෙජෙත්වා නිසාමනවසෙන වොදාපෙත්වා। <b>සම්පහංසෙත්වා</b>ති යථානුසිට්ඨං ඨිතසීලාදිගුණෙහි සම්පති පටිලද්ධගුණානිසංසෙහි චෙව උපරිලද්ධබ්බඵලවිසෙසෙහි ච චිත්තං සම්පහංසෙත්වා ලද්ධස්සාසවසෙන සුට්ඨු තොසෙත්වා। එවමෙතෙසං පදානං අත්ථො වෙදිතබ්බො। සක්යරාජානො යෙභුය්යෙන භගවතො ධම්මදෙසනාය සාසනෙ ලද්ධස්සාදා ලද්ධප්පතිට්ඨා ච।
bod:උපසග්ගසද්දානං <pb V=2.55/> අනෙකත්ථත්තා අභි-සද්දො අති-සද්දෙන සමානත්ථොපි හොතීති වුත්තං <b>“අභික්කන්තාති අතික්කන්තා”</b>ති।
bod:<b>තත්ර කිරා</b>තිආදි කෙචිවාදොති බද්ධොපි න හොති। තෙනාහ <b>“අකාරණමෙත”</b>න්තිආදි। <b>කායචිත්තලහුතාදයො උප්පජ්ජන්තී</b>ති ඉදං කායිකචෙතසිකඅඤ්ඤථාභාවස්ස කාරණවචනං, ලහුතාදිඋප්පන්නෙ සවනානුත්තරියපටිලාභෙන ලද්ධබ්බධම්මත්ථවෙදසමධිගමතො। වුත්තඤ්හෙතං –
ind:“යථා <pb M=2.340/>, යථාවුසො, භික්ඛුනො සත්ථා වා ධම්මං දෙසෙති අඤ්ඤතරො වා ගරුට්ඨානිකො සබ්රහ්මචාරී, තථා තථා සො තස්මිං ධම්මෙ ලභති අත්ථවෙදං, ලභති ධම්මවෙදං, ලභති ධම්මූපසංහිතං පාමොජ්ජ”න්තිආදි (දී॰ නි॰ 3.322, 355; අ॰ නි॰ 5.26)।
bod:<b>පිට්ඨිවාතො උප්පජ්ජි</b> උපාදින්නසරීරස්ස තථාරූපත්තා සඞ්ඛාරානඤ්ච අනිච්චතාය දුක්ඛානුබන්ධත්තා। <b>අකාරණං වා එත</b>න්ති යෙනාධිප්පායෙන වුත්තං, තමෙව අධිප්පායං විවරිතුං <b>“පහොතී”</b>තිආදි වුත්තං। <b>එකපල්ලඞ්කෙන නිසීදිතුං පහොති</b> යථා තං වෙලුවගාමකෙ। <b>එත්තකෙ ඨානෙ</b>ති එත්තකෙ ඨානෙ ඨානං නිප්ඵන්නන්ති යොජනා। <b>තඤ්ච ඛො</b>ති වුට්ඨානසඤ්ඤං චිත්තෙ ඨපනං। <b>ධම්මකථං සුණමානො</b> ධම්මගාරවෙන।
bod:<b>අවස්සුතස්සා</b>ති අවස්සුතභාවස්ස රාගාදිවසෙන। <b>අවස්සුතස්ස කාරණ</b>න්ති තින්තභාවකාරණං। <b>කිලෙසාධිමුච්චනෙනා</b>ති කිලෙසවසෙන පරිප්ඵන්දිතවසෙන। <b>නිබ්බාපනං වියා</b>ති වූපසමො විය। <b>නිබ්බිසෙවනාන</b>න්ති පරිප්ඵන්දනරහිතානං।
cen:අවස්සුතපරියායසුත්තවණ්ණනා නිට්ඨිතා।
sub:7:දුක්ඛධම්මසුත්තවණ්ණනා
bod:244:<b>දුක්ඛධම්මාන</b>න්ති දුක්ඛකාරණානං। තෙනාහ <b>“දුක්ඛසම්භවධම්මාන”</b>න්තිආදි। තත්ථ කිං දුක්ඛං, කා දුක්ඛධම්මාති තදුභයං දස්සෙතුං <b>“පඤ්චසු හී”</b>ති වුත්තං। <b>තෙ</b>ති පඤ්චක්ඛන්ධා। <b>දුක්ඛසම්භවධම්මත්තා</b>ති දුක්ඛුප්පත්තිකාරණත්තා। <b>අස්සා</b>ති තෙන। කරණෙ හෙතං සාමිවචනං। <b>කාමෙ</b>ති වත්ථුකාමෙ කිලෙසකාමෙ ච। පුන <b>අස්සා</b>ති සාමිඅත්ථෙ එව සාමිවචනං। <b>චාර</b>න්ති චිත්තාචාරං। <b>විහාර</b>න්ති පඤ්චද්වාරප්පවත්තිචාරවිහාරං। “එකට්ඨා”ති ච වදන්ති। තෙනෙව හි “අනුබන්ධිත්වා චරන්තං”ඉච්චෙව වුත්තං। <b>අනුබන්ධිත්වා</b>ති ච වීථිචිත්තප්පවත්තිතො පට්ඨාය යාව තතියජවනවාරා අනු <pb V=2.56/> අනු බන්ධිත්වා। <b>පක්ඛන්දනාදී</b>ති <b>ආදි</b>-සද්දෙන කසිගොරක්ඛාදිවසෙනපි කාමානං පරියෙසනදුක්ඛං සඞ්ගණ්හාති।
bod:දායතීති <pb M=2.341/> <b>දායො,</b> වනං। තෙනාහ <b>“අටවි”</b>න්ති। <b>කණ්ටකගබ්භ</b>න්ති ඔවරකසදිසං වනං। නාමපදං නාම කිරියාපදාපෙක්ඛන්ති <b>“විජ්ඣී”</b>ති වචනසෙසෙන කිරියාපදං ගණ්හාති।
bod:<b>දන්ධායිතත්තං</b> උප්පන්නකිලෙසානං අවට්ඨානං। තෙනාහ <b>“උප්පන්නමත්තායා”</b>තිආදි। <b>තායා</b>ති සතියා। <b>කාචි කිලෙසා</b>ති චුද්දසවිධෙ චිත්තස්ස කිච්චෙ ජවනකිච්චෙ එව චිත්තකිලෙසානං උප්පත්තිං කත්වා තථා වුත්තං। <b>නිග්ගහිතාව හොන්ති</b> පවත්තිතුං අප්පදානවසෙන। තෙනාහ <b>“න සණ්ඨාතුං සක්කොන්තී”</b>ති। <b>චක්ඛුද්වාරස්මි</b>න්ති පාළියං තස්ස පඨමං ගහිතතාය වුත්තං, තෙන නයෙන සෙසද්වාරානිපි ගහිතානෙව හොන්ති। <b>රාගාදීසු උප්පන්නෙසු</b> පඨමජවනවාරෙ। සතිසම්මොසෙන <b>“කිලෙසා මෙ උප්පන්නා”ති ඤත්වා</b> තථා පච්චාමාසසතියා ලබ්භනතො। තෙනාහ – <b>“අනච්ඡරියං චෙත”</b>න්ති। <b>ආවට්ටෙත්වා</b>ති අයොනිසො ආවට්ටෙත්වා। <b>ආවජ්ජනාදීසූ</b>ති තතො එව අයොනිසො ආවජ්ජනාදීසු උප්පන්නෙසු ඉට්ඨාරම්මණස්ස ලද්ධත්තා පච්චයසිද්ධියා සම්පත්තං පවත්තනාරහං। <b>නිවත්තෙත්වා</b>ති දුතියජවනවාරෙපි කිලෙසුප්පත්තිං නිවත්තෙත්වා। කථං පනස්ස එවං ලද්ධුං සක්කාති ආහ <b>“ආරද්ධවිපස්සකානං හී”</b>තිආදි। <b>භාවනාපටිසඞ්ඛානෙ</b>ති භාවනායං පටිසඞ්ඛානෙ ච යොගිනො පතිට්ඨිතභාවො। තස්ස <b>අයමානිසංසො</b> – යං පච්චයලාභෙන උප්පජ්ජිතුං ලද්ධොකාසාපි කිලෙසා පුබ්බෙ පවත්තභාවනානුභාවෙන වික්ඛම්භිතා තථා තථා නිග්ගහිතා එව හුත්වා නිවත්තන්ති, කුසලා ධම්මාව ලද්ධොකාසා උපරූපරි වඩ්ඪන්ති।
bod:<b>අභිහට්ඨු</b>න්ති අභිහරිත්වා। <b>අනුදහන්තී</b>ති අනුදහන්තා විය හොන්ති। <b>අනුසෙන්තී</b>ති එත්ථාපි එසෙව නයො। <b>අනාවට්ටන්තෙ</b>ති අනිවත්තන්තෙ සාමඤ්ඤතොති අධිප්පායො। <b>විපස්සනාබලමෙව දීපිතං</b> මග්ගඵලාධිගමස්ස අජොතිතත්තා।
cen:දුක්ඛධම්මසුත්තවණ්ණනා නිට්ඨිතා।
sub:8:කිංසුකොපමසුත්තවණ්ණනා
bod:245:චතුන්නං අරියසච්චානං පරිඤ්ඤාභිසමයාදිවසෙන විවිධදස්සනන්ති කිච්චවසෙන නානාදස්සනං හොතීති වුත්තං, <b>“දස්සනන්ති පඨමමග්ගස්සෙතං අධිවචන”</b>න්ති <pb M=2.342/>। තයිදං උපරිමග්ගෙසු භාවනාපරියායස්ස නිරුළ්හත්තා පඨමමග්ගස්ස පඨමං නිබ්බානදස්සනතො। තෙනාහ <b>“පඨමමග්ගො හී”</b>තිආදි <pb V=2.57/>। කොචි යථාවුත්තං අවිපරීතං අත්ථං අජානන්තො ඤාණදස්සනං නාම ආරම්මණකරණස්ස වසෙන අතිප්පසඞ්ගං ආසඞ්කෙය්යාති තං නිවත්තෙතුං <b>“ගොත්රභූ පනා”</b>තිආදි වුත්තං। <b>න දස්සනන්ති වුච්චතී</b>ති එත්ථ රාජදස්සනං උදාහරන්ති। <b>චත්තාරොපි මග්ගා දස්සනමෙව</b> යථාවුත්තෙනත්ථෙන, භාවනාපරියායො පන උපරි තිණ්ණං මග්ගානං පඨමමග්ගඋපායස්ස භාවනාකාරෙන පවත්තනතො। දස්සනං විසුද්ධි එත්ථාති <b>දස්සනවිසුද්ධිකං,</b> නිබ්බානං। ඵස්සායතනං කම්මට්ඨානං අස්ස අත්ථීති <b>ඵස්සායතනකම්මට්ඨානිකො</b>। එස නයො සෙසෙසුපි පදෙසු।
bod:<b>පදෙසසඞ්ඛාරෙසූ</b>ති සඞ්ඛාරෙකදෙසෙසු। හෙට්ඨිමපරිච්ඡෙදෙන පථවිආදිකෙ ධම්මමත්තෙ දිට්ඨෙ රූපපරිග්ගහො, චක්ඛුවිඤ්ඤාණාදිකෙ තංසහගතධම්මමත්තෙ දිට්ඨෙ අරූපපරිග්ගහො ච සිජ්ඣතීති වදන්ති।
bod:<b>අධිගතමග්ගමෙව කථෙසී</b>ති යෙන මුඛෙන විපස්සනාභිනිවෙසං අකාසි, තමෙවස්ස මුඛං කථෙසි। <b>අයං පනා</b>ති කම්මට්ඨානං පුච්ඡන්තො භික්ඛු। <b>ඉමෙස</b>න්ති ඵස්සායතනකම්මට්ඨානිකපඤ්චක්ඛන්ධකම්මට්ඨානිකානං වචනං। <b>“අඤ්ඤමඤ්ඤං න සමෙතී”</b>ති වත්වා තමෙවත්ථං පාකටං කරොති <b>“පඨමෙනා”</b>තිආදිනා। පඤ්චක්ඛන්ධවිමුත්තස්ස සඞ්ඛාරස්ස අභාවා <b>“නිප්පදෙසෙසූ”</b>ති වුත්තං। <b>තථෙවා</b>ති යථෙව ඵස්සායතනකම්මට්ඨානිකං, තථෙව තං පඤ්චක්ඛන්ධකම්මට්ඨානිකං පුච්ඡිත්වා।
bod:<b>සමප්පවත්තා ධාතුයො</b>ති රසාදයො සරීරධාතුයො සමප්පවත්තා, න විසමාකාරසණ්ඨිතා අහෙසුං। තෙනාහ <b>“කල්ලසරීරං බලප්පත්ත”</b>න්ති। <b>“අතීතා සඞ්ඛාරා”</b>තිආදි විපස්සනාභිනිවෙසවසෙන වුත්තං। සම්මසනං සබ්බත්ථකමෙව ඉච්ඡිතබ්බං। <b>චාරිභූමි</b>න්ති ගොචරට්ඨානං।
bod:<b>කාරකභාව</b>න්ති භාවනානුයුඤ්ජනභාවං। <b>පණ්ඩුරොගපුරිසො</b>ති පණ්ඩුරොගී පුරිසො। <b>අරිට්ඨ</b>න්ති සුත්තං। <b>භෙසජ්ජං කත්වා</b>ති භෙසජ්ජපයොගං කත්වා। <b>කරිස්සාමී</b>ති භෙසජ්ජං කරිස්සාමි। <b>ඣාමථුණො වියා</b>ති දඩ්ඪථුණො විය ඛාරකජාලනද්ධත්තා තරුණමකුලසන්තානසඤ්ඡන්නත්තා।
bod:<b>දක්ඛිණද්වාරගාමෙ</b>ති දක්ඛිණද්වාරසමීපෙ ගාමෙ। <b>ලොහිතකො</b>ති ලොහිතවණ්ණො। <b>ඔචිරකජාතො</b>ති ජාතඔලම්බමානචිරකො විය। <b>ආදින්නසිපාටිකො</b>ති <pb M=2.343/> ගහිතඵලපොතකො। <b>සන්දච්ඡායො</b>ති බහලච්ඡායො। යස්මා තස්ස රුක්ඛස්ස සාඛා අවිරළා ඝනප්පත්තා අඤ්ඤමඤ්ඤං සංසන්දිත්වා ඨිතා, තස්මා ඡායාපිස්ස තාදිසීති වුත්තං <b>“සන්දච්ඡායො නාම සංසන්දිත්වා ඨිතච්ඡායො”</b>ති, ඝනච්ඡායොති අත්ථො। <b>තත්ථා</b>තිආදි උපමාසංසන්දනං।
bod:<b>යෙන</b> <pb V=2.58/> <b>යෙනාකාරෙන අධිමුත්තාන</b>න්ති ඡඵස්සායතනාදිමුඛෙන යෙන යෙන විපස්සනාභිනිවෙසෙන විපස්සන්තානං නිබ්බානඤ්ච අධිමුත්තානං। <b>සුට්ඨු විසුද්ධං</b> පරිඤ්ඤාතිසමයාදිසිද්ධියා। <b>තෙන තෙනෙවාකාරෙනා</b>ති අත්තනාධිමුත්තාකාරෙන। ඉදානි තං තං ආකාරං උපමාය සද්ධිං යොජෙත්වා දස්සෙතුං <b>“යථා හී”</b>තිආදි ආරද්ධං। තං සුවිඤ්ඤෙය්යමෙව।
bod:<b>ඉද</b>න්ති නගරොපමං। <b>තං සල්ලක්ඛිත</b>න්ති කිංසුකොපමදීපිතං අත්ථජාතං සචෙ සල්ලක්ඛිතං। <b>අස්ස</b> භික්ඛුනො। <b>ධම්මදෙසනත්ථ</b>න්ති යථාසල්ලක්ඛිතස්ස අත්ථස්ස වසෙන ලද්ධවිසෙසස්ස උපබ්රූහනාය। <b>තස්සෙවත්ථස්සා</b>ති තස්ස දස්සනවිසුද්ධිසඞ්ඛාතස්ස අත්ථස්ස। <b>චොරාසඞ්කා න හොන්ති</b> මජ්ඣිමදෙසරජ්ජස්ස පසන්නභාවතො। <b>තිපුරිසුබ්බෙධානී</b>ති උබ්බෙධෙන තිපුරිසප්පමාණානි නානාභිත්තිවිචිත්තානි ථම්භානං උපරි විවිධමාලාකම්මාදිවිචිත්තධනුරාකාරලක්ඛිතානි මනොරමානි। තෙනාහ <b>“නගරස්ස අලඞ්කාරත්ථ”</b>න්ති। නගරද්වාරස්ස ථිරභාවාපාදනවසෙන ඨපෙතබ්බත්තා වුත්තං <b>“චොරනිවාරණත්ථානිපි හොන්තියෙවා”</b>ති। <b>පිට්ඨසඞ්ඝාතස්සා</b>ති ද්වාරබාහස්ස। “ඉමෙ ආවාසිකා, ඉමෙ ආගන්තුකා, තත්ථාපි ච ඉමෙහි නගරස්ස නගරසාමිකස්ස ච අත්ථො। ඉමෙසං වසෙන අනත්ථො සියා”ති ජානනඤාණසඞ්ඛාතෙන <b>පණ්ඩිච්චෙන සමන්නාගතො</b>। අඤ්ඤාතනිවාරණෙ පටුභාවසඞ්ඛාතෙන <b>වෙය්යත්තියෙන සමන්නාගතො। ඨානුප්පත්තිකපඤ්ඤාසඞ්ඛාතායා</b>ති තස්මිං තස්මිං අත්ථකිච්චෙ තඞ්ඛණුප්පජ්ජනකපටිභානසඞ්ඛාතාය।
bod:රඤ්ඤා ආයුත්තො නියොජිතො <b>රාජායුත්තො,</b> තත්ථ තත්ථ රඤ්ඤො කාතබ්බකිච්චෙ ඨපිතපුරිසො। <b>කතිපාහෙයෙවා</b>ති කතිපයදිවසෙයෙව අකිච්චකරණෙන තස්ස ඨානං විබ්භමො ජාතොති කත්වා වුත්තං – <b>“සබ්බානි විනිච්ඡයට්ඨානාදීනි හාරෙත්වා”</b>ති।
bod:<b>සීසමස්ස ඡින්දාහී</b>ති සීසභූතං උත්තමඞ්ගට්ඨානියං තත්ථ තස්ස රාජකිච්චං ඡින්දාති අත්ථො। අඤ්ඤථා තස්ස පාකතිකෙ අත්ථෙ ගය්හමානෙ පාණාතිපාතො <pb M=2.344/> ආණත්තො නාම සියා। න හි චක්කවත්තිරාජා තාදිසං ආණාපෙති, අඤ්ඤෙසම්පි තතො නිවාරකත්තා। අථ වා <b>ඡින්දාහී</b>ති මම ආණාය අස්ස සීසං ඡින්දන්තො විය අත්තානං දස්සෙහි, එවං සො තත්ථොවාදපටිකරත්තපත්තො ඔදමෙය්යාති, තථා චෙව උපරි පටිපත්ති ආගතා। <b>තත්ථා</b>ති එතස්මිං පච්චන්තිමනගරෙ।
bod:<b>උප්පන්නෙනා</b>ති සමථකම්මට්ඨානෙ උප්පන්නෙන।
bod:<b>තස්සෙවා</b>ති සක්කායසඞ්ඛාතස්ස නගරස්ස “ද්වාරානී”ති වුත්තානීති ආනෙත්වා සම්බන්ධො। “සීඝං <pb V=2.59/> දූතයුග”න්ති වුත්තාති යොජනා। හදයවත්ථුරූපස්ස මජ්ඣෙ සිඞ්ඝාටකභාවෙන ගහිතත්තා <b>“හදයවත්ථුස්ස නිස්සයභූතානං මහාභූතාන”</b>න්ති වුත්තං। යදි එවං වත්ථුරූපමෙව ගහෙතබ්බං, තදෙවෙත්ථ අග්ගහෙත්වා කස්මා මහාභූතග්ගහණන්ති ආහ <b>“වත්ථුරූපස්ස හී”</b>තිආදි। <b>යාදිසො</b>ති සම්මාදිට්ඨිආදීනං වසෙන යාදිසො එව පුබ්බෙ ආගතවිපස්සනාමග්ගො। <b>“අයම්පි අට්ඨඞ්ගසමන්නාගතත්තා තාදිසො එවා”</b>ති වත්වා අරියමග්ගො <b>“යථාගතමග්ගො”</b>ති වුත්තො। <b>ඉදං තාවෙත්ථා</b>ති එත්ථ එතස්මිං සුත්තෙ ධම්මදෙසනත්ථං ආභතාය යථාවුත්තඋපමාය ඉදං සංසන්දනං।
bod:<b>ඉදං සංසන්දන</b>න්ති ඉදානි වක්ඛමානං උපමාය සංසන්දනං। <b>නගරසාමිඋපමා</b> පඤ්චක්ඛන්ධවසෙන දස්සනවිසුද්ධිපත්තං ඛීණාසවං දස්සෙතුං ආභතා। සිඞ්ඝාටකූපමා චතුමහාභූතවසෙන දස්සනවිසුද්ධිපත්තං ඛීණාසවං දස්සෙතුං ආභතාති යොජනා। <b>“චතුසච්චමෙව කථිත”</b>න්ති වත්වා තානි සච්චානි නිද්ධාරෙත්වා දස්සෙතුං <b>“සකලෙනපි හී”</b>තිආදි වුත්තං। ඉධ නගරසම්භාරො ඡද්වාරාදයො। තෙන හි ඡඵස්සායතනාදයො උපමිතා। තෙ පන දුක්ඛසච්චපරියාපන්නාති වුත්තං <b>“නගරසම්භාරෙන දුක්ඛසච්චමෙව කථිත”</b>න්ති।
cen:කිංසුකොපමසුත්තවණ්ණනා නිට්ඨිතා।
sub:9:වීණොපමසුත්තවණ්ණනා
bod:246:<b>භික්ඛුස්ස වා භික්ඛුනියා වා</b>ති කාමං පාළියං පරිසාද්වයමෙව ගහිතං, සෙසපරිසානං පන තදඤ්ඤෙසම්පි දෙවමනුස්සානන්ති සබ්බසාධාරණොවායං ධම්මසඞ්ගහොති ඉමමත්ථං උපමාපුබ්බකං කත්වා දස්සෙතුං <b>“යථා නාමා”</b>තිආදි <pb M=2.345/> ආරද්ධං। <b>යජන්තො</b>ති දදන්තො। <b>වින්දිතබ්බො</b>ති ලද්ධබ්බො, අධිගන්තබ්බොති අත්ථො।
bod:<b>ඡන්දො</b>ති තණ්හාඡන්දො। තෙනාහ – “දුබ්බලතණ්හා සො රඤ්ජෙතුං න සක්කොතී”ති। <b>පුබ්බුප්පත්තිකා</b> එකස්මිං ආරම්මණෙ පඨමං උප්පන්නා। සා හි අනාසෙවනත්තා මන්දා। <b>සො</b>ති ඡන්දො। <b>රඤ්ජෙතුං න සක්කොති</b> ලද්ධාසෙවනත්තා। <b>දොසො නාම</b> චිත්තදූසනත්තා। <b>තානී</b>ති දණ්ඩාදානාදීනි। <b>තම්මූලකා</b>ති ලොභමූලකා තාව මායාසාඨෙය්යමානාතිමානදිට්ඨිචාපලාදයො, දොසමූලකා උපනාහමක්ඛපලාසඉස්සාමච්ඡරියථම්භසාරම්භාදයො, මොහමූලකා අහිරික-අනොත්තප්ප-ථිනමිද්ධවිචිකිච්ඡුද්ධච්ච-විපරීතමනසිකාරාදයො, සංකිලෙසධම්මා ගහිතාව හොන්ති තංමූලකත්තා। යස්මා පන සබ්බෙපි සංකිලෙසධම්මා ද්වාදසාකුසලචිත්තුප්පාදපරියාපන්නා එව, තස්මා තෙසම්පෙත්ථ ගහිතභාවං දස්සෙතුං <b>“ඡන්දො රාගොති වා”</b>ති වුත්තං।
bod:භායිතබ්බට්ඨෙන <pb V=2.60/> <b>සභයො</b>। භෙරවට්ඨෙන <b>සප්පටිභයො</b>। කුසලපක්ඛස්ස වික්ඛම්භනට්ඨෙන <b>සකණ්ටකො</b>। කුසලඅනවජ්ජධම්මෙහි දුරවගාහට්ඨෙන <b>සගහනො</b>। භවසම්පත්තිභවනිබ්බානානං අප්පදානභාවතො <b>උම්මග්ගො</b>। දුග්ගතිගාමිමග්ගත්තා <b>කුම්මග්ගො। ඉරියනා</b>ති වත්තනා පටිපජ්ජනා। දුග්ගතිගාමිතාය කිලෙසො එව <b>කිලෙසමග්ගො। න සක්කා සම්පත්තිභවං ගන්තුං</b> කුතො නිබ්බානගමනන්ති අධිප්පායො।
bod:<b>අසුභාවජ්ජනාදීහී</b>ති <b>ආදි</b>-සද්දෙන අනිච්චමනසිකාරාදීනම්පි සඞ්ගහො දට්ඨබ්බො। <b>චිත්තං නිවත්තති</b> සරාගචිත්තං න උප්පජ්ජති පටිපක්ඛමනසිකාරෙන විනොදිතත්තා। <b>මජ්ඣත්තාරම්මණෙ</b>ති අඤ්ඤාණුපෙක්ඛට්ඨානියෙ ආරම්මණෙ। <b>උද්දෙස…පෙ॰… ආවජ්ජන්තස්සා</b>ති උද්දිසාපනවසෙන උද්දෙසං, පරිපුච්ඡාපනවසෙන පරිපුච්ඡං, ගරූනං සන්තිකෙ වසනවසෙන ගරුවාසං ආවජ්ජන්තස්ස। <b>චිත්ත</b>න්ති ගම්භීරඤාණචරිය-පච්චවෙක්ඛණ-පඤ්ඤවන්ත-පුග්ගලසෙවනවසෙන තදධිමුත්තිසිද්ධියා අඤ්ඤාණචිත්තං නිවත්තති।
bod:යථා “පුජ්ජභවඵලං පුඤ්ඤ”න්ති වුත්තං “එවමිදං පුඤ්ඤං පවඩ්ඪතී”ති (දී॰ නි॰ 3.80), එවං කිට්ඨසම්භවත්තා “කිට්ඨ”න්ති වුත්තන්ති ආහ <b>“කිට්ඨන්ති කිට්ඨට්ඨානෙ උප්පන්නසස්ස”</b>න්ති।
bod:<b>ඝටා</b>ති <pb M=2.346/> සිඞ්ගයුගං ඉධාධිප්පෙතන්ති ආහ <b>“ද්වින්නං සිඞ්ගානං අන්තරෙ”</b>ති। <b>ඝටා</b>ති ගොණාදීනං සිඞ්ගන්තරට්ඨස්ස සමඤ්ඤාති වදන්ති। <b>නාසාරජ්ජුකෙ</b>ති නාසාරජ්ජුපාතට්ඨානෙ।
bod:<b>දමෙ</b>ති පුථුත්තාරම්මණතො නිවාරෙති। <b>න</b>න්ති චිත්තං। යං සුත්තං <b>සුභාසිතං</b> මයා। <b>තදස්සා</b>ති තදා අස්ස භික්ඛුනො। <b>ආරම්මණෙ</b>ති කම්මට්ඨානාරම්මණෙ।
bod:<b>සුදුජිත</b>න්ති නිබ්බිසෙවනභාවකරණෙන ජිතං। <b>සුතජ්ජිත</b>න්ති සුට්ඨු දූරකරණෙන ජිතං, තථාභූතඤ්ච තජ්ජිතං නාම හොතීති තථා වුත්තං। <b>ගොචරජ්ඣත්ත</b>න්ති අජ්ඣත්තභූතො ගොචරො। කම්මට්ඨානාරම්මණඤ්හි බහිද්ධාරූපාදිආරම්මණවිධුරතාය අජ්ඣත්තන්ති වුච්චති। සමථො අනුරක්ඛණං එතස්සාති <b>සමථානුරක්ඛණං।</b> යථා ඉන්ද්රියසංවරසීලං සමථානුරක්ඛණං හොති, තථා කථිතන්ති අත්ථො। යථා හි ඉන්ද්රියසංවරසීලං සමථස්ස පච්චයො, එවං සමථොපි තස්ස පච්චයොති।
bod:<b>වාදියමානාය</b> වීණාය। චිත්තං රඤ්ජෙතීති රජ්ජනෙන। අවිස්සජ්ජනීයතාය චිත්තං බන්ධතීති <pb V=2.61/> <b>බන්ධනීයො। වෙට්ඨකෙ</b>ති තන්තීනං ආසජ්ජනවෙට්ඨකෙ। <b>කොණ</b>න්ති කවණතො වීණාය සද්දකරණතො කොණන්ති ලද්ධනාමං දාරුදණ්ඩං සිඞ්ගාදීසු යෙන කෙනචි කතං ඝටිකං। තෙනාහ <b>“චතුරස්සං සාරදණ්ඩක”</b>න්ති।
bod:යස්මා සො රාජා රාජමහාමත්තො වා සද්දං යථාසභාවතො න අඤ්ඤාසි, තස්මිං තස්ස අජානනාකාරමෙව දස්සෙතුං <b>“සද්දං පස්සිස්සාමී”</b>තිආදි වුත්තං।
bod:<b>අසතී කිරාය</b>න්ති පාළියං ලිඞ්ගවිපල්ලාසෙන වුත්තන්ති යථාලිඞ්ගමෙව වදන්තො <b>“අසා”</b>ති ආහ। <b>“අසතීති ලාමකාධිවචන”</b>න්ති වත්වා තත්ථ පයොගං දස්සෙතුං <b>“අසා ලොකිත්ථියො නාමා”</b>ති වුත්තං, ලොකෙ ඉත්ථියො නාම අසතියොති අත්ථො, තත්ථ කාරණමාහ <b>“වෙලා තාසං න විජ්ජතී”</b>ති। පකතියා ලොකෙ ජෙට්ඨභාතා කනිට්ඨභාතා මාතුලොතිආදිකා <b>වෙලා</b> මරියාදා <b>තාසං න විජ්ජති</b>। කස්මා? <b>සාරත්තා ච පගබ්බා ච</b> සබ්බෙසම්පි සම්භොගවසෙන විනියොගං ගච්ඡන්ති। කථං? <b>සිඛී සබ්බඝසො යථා</b>। තෙනෙවාහ –
gax:“සබ්බා <pb M=2.347/> නදී වඞ්කගතී, සබ්බෙ කට්ඨමයා වනා।
gae:සබ්බිත්ථියො කරෙ පාපං, ලභමානෙ නිවාතකෙ”ති॥ (ජා॰ 2.21.308)।
bod:<b>අඤ්ඤම්පි තන්තිබද්ධං</b> චතුරස්සඅම්බණවාදිතාදීනි। <b>වීණා විය පඤ්චක්ඛන්ධා</b> අනෙකධම්මසමූහභාවතො। <b>රාජා විය යොගාවචරො</b> තප්පටිබද්ධධම්මගවෙසකත්තා। <b>අස්සා</b>ති යොගාවචරස්ස।
bod:නිරයාදිතො අඤ්ඤස්මිම්පි <b>ගති</b>-සද්දො වත්තති। තතො විසෙසනත්ථං <b>“ගතිගතී”</b>ති වුත්තං “දුක්ඛදුක්ඛං, රූපරූප”න්ති ච යථා, ගතිසඤ්ඤිතං පවත්තිට්ඨානන්ති අත්ථො। තෙනාහ – <b>“එත්ථන්තරෙ සංසරති වත්තතී”</b>ති। සඤ්ජායනපදෙසො එව ගතීති <b>සඤ්ජාතිගති</b>।
bod:තං පන ගතිං සත්තානං සංවෙගවත්ථුභූතස්ස පච්චක්ඛස්ස ගබ්භාසයස්ස වසෙන දස්සෙතුං <b>“අයමස්ස කායො”</b>තිආදි වුත්තං। රූපධම්මස්ස සලක්ඛණං ගති නිට්ඨා, තතො පරං අඤ්ඤං කිඤ්චි නත්ථීති <b>සලක්ඛණගති। අභාවො</b> අච්චන්තාභාවො। සන්තානවිච්ඡෙදො <b>විභවගති</b> තංනිට්ඨානභාවා। <b>භෙදො</b>ති ඛණනිරොධො, ඉධාපි තංනිට්ඨානතායෙව පරියායො। <b>යාව භවග්ගා</b>ති යාව සබ්බභවග්ගා। සලක්ඛණවිභවගතිභෙදගතියො “එසෙව නයො”ති ඉමිනාව පකාසිතාති න ගහිතා। <b>තස්ස ඛීණාසවස්ස න හොති</b> අග්ගමග්ගෙන සමුච්ඡින්නත්තා।
bod:<b>සීලං</b> <pb V=2.62/> <b>කථිතං</b> රූපාදීසු ඡන්දාදිනිවාරණස්ස කථිතත්තා। <b>මජ්ඣෙ සමාධිභාවනා කථිතා</b> “අජ්ඣත්තමෙව සන්තිට්ඨති…පෙ॰… සමාධියතී”ති ජොතිතත්තා। <b>පරියොසානෙ ච නිබ්බානං කථිතං</b> “යම්පිස්ස…පෙ॰… න හොතී”ති වචනතො।
cen:වීණොපමසුත්තවණ්ණනා නිට්ඨිතා।
sub:10:ඡප්පාණකොපමසුත්තවණ්ණනා
bod:247:<b>වණසරීරො</b>ති වණිතසරීරො। <b>පක්කත්තා</b>ති කුථිතත්තා। සරදණ්ඩෙසු සරසමඤ්ඤාති කණ්ඩ-සද්දො සරපරියායොති ආහ – <b>“සරවනන්ති කණ්ඩවන”</b>න්ති। <b>අරුගත්තො…පෙ॰… වෙදිතබ්බො</b> ගුණසරීරස්ස ඛණ්ඩඡිද්දසීලාදීහි හෙට්ඨා මජ්ඣෙ උපරිභාගෙ ච භෙදවිසමච්ඡින්නවිකාරදොසත්තා। එත්ථ <pb M=2.348/> කුසා “කණ්ටකා”ති අධිප්පෙතා කණ්ටකසදිසත්තා, කුසතිණානං එව වා වුත්තාකාරපදෙසො <b>“කුසකණ්ටකො”</b>ති වුත්තො।
bod:<b>ගාමවාසීනං විජ්ඣනට්ඨෙනා</b>ති නාරහොව හුත්වා තෙසං කාරානං පටිග්ගහණවසෙන පීළනට්ඨෙන।
bod:<b>පක්ඛි</b>න්ති හත්ථිලිඞ්ගසකුණං। තස්ස කිර හත්ථිසොණ්ඩසදිසං මුඛං, තස්මා <b>“හත්ථිසොණ්ඩසකුණ”</b>න්ති වුත්තං। <b>විස්සජ්ජෙය්යා</b>ති රජ්ජුයා යථාබද්ධං එව විස්සජ්ජෙය්ය।
bod:<b>භොගෙහී</b>ති අත්තනො සරීරභොගෙහි। <b>මණ්ඩලං බන්ධිත්වා</b>ති යථා සරීරං මණ්ඩලාකාරෙන තිට්ඨති, එවං කත්වා। <b>සුපිස්සාමී</b>ති නිද්දං ඔක්කමිස්සාමි। <b>ඩෙතුකාමො</b>ති උප්පතිතුකාමො। <b>දිසා දිස</b>න්ති දිසතො දිසං।
bod:<b>ඡ පාණකා විය ඡ ආයතනානි</b> නානජ්ඣාසයත්තා, නානජ්ඣාසයතා ච නෙසං නානාවිසයනින්නතාය දට්ඨබ්බා। <b>දළ්හරජ්ජු විය තණ්හා</b> තෙසං බන්ධනතො। <b>මජ්ඣෙ ගණ්ඨි විය අවිජ්ජා</b> බන්ධනස්ස දුබ්බිනිම්මොචනහෙතුතො। <b>ආරම්මණං බලවං හොති</b> මනුඤ්ඤභාවෙන චෙව තත්ථ තණ්හාභිනිවෙසස්ස දළ්හභාවෙන ච।
bod:<b>සරික්ඛකෙන වා</b> උපමාය ආහරණපක්ඛෙ। <b>අප්පනා</b>ති සංසන්දනා। <b>පාළියංයෙව අප්පිතා</b> උපමා “එවමෙව ඛො”තිආදිනා। රූපචිත්තාදිවිසමනින්නත්තා <b>චක්ඛුස්ස විසමජ්ඣාසයතා</b>। එස නයො සෙසෙසුපි।
bod:<b>කණ්ණච්ඡිද්දකූපකෙ</b>ති <pb V=2.63/> කණ්ණච්ඡිද්දසඤ්ඤිතෙ ආවාටෙ। <b>තස්සා</b>ති සොතස්ස। <b>පච්චයො හොතී</b>ති උපනිස්සයො හොති තෙන විනා සද්දග්ගහණස්ස අභාවතො। <b>“අජටාකාසොපි වට්ටති එවා”</b>ති වත්වා තස්ස පච්චයභාවං දස්සෙතුං <b>“අන්තොලෙණස්මි”</b>න්තිආදි වුත්තං। <b>ධාතුපරම්පරා ඝට්ටෙන්තො</b>ති භූතපරම්පරාසඞ්ඝට්ටෙන්තො।
bod:<b>එවං සන්තෙ</b>ති එවං භූතපරම්පරාවසෙන සද්දෙ සොතපථමාගච්ඡන්තෙ। <b>සම්පත්තගොචරතා හොති</b> සොතස්ස। ඝානාදීනං විය <b>“දූරෙ සද්දො”</b>ති <b>ජානනං න සම්භවෙය්ය</b> සම්පත්තගාහිභාවතො। <b>තථා තථා ජානනාකාරො හොති</b> මනොවිඤ්ඤාණස්ස ගහණාකාරවිසෙසතො। සොතවිඤ්ඤාණප්පවත්ති පන උභයත්ථ සමානාව। දූරෙ ඨිතොපි සද්දො තාදිසෙ ඨානෙ <pb M=2.349/> පටිඝොසාදීනං පච්චයො හොති අයොකන්තො විය අයොචලනස්සාති දට්ඨබ්බං। <b>ධම්මතා</b>ති ධම්මසභාවො, සද්දස්ස සො සභාවොති අත්ථො। <b>තතො තතො සවනං හොති</b> ආකාසසඤ්ඤිතස්ස උපනිස්සයස්ස ලබ්භනතො। යදි පන සොතං සම්පත්තගාහී සියා, චිත්තසමුට්ඨානසද්දො සොතවිඤ්ඤාණස්ස ආරම්මණපච්චයො න සියා। පට්ඨානෙ ච අවිසෙසෙන “සද්දායතනං සොතවිඤ්ඤාණස්ස ආරම්මණපච්චයෙන පච්චයො”ති වුත්තො, බහිද්ධා ච චිත්තජස්ස සද්දස්ස සම්භවො නත්ථි। අථ වා චිත්තජො සද්දො ධාතුපරම්පරාය සොතපසාදං ඝට්ටෙති, න සො චිත්තජො සද්දො, යො පරම්පරාය පවත්තො। උතුජො හි සො, තස්මා යථුප්පන්නො සද්දො, තත්ථ ඨිතොව සොතපසාදස්ස ආපාථං ආගච්ඡතීති නිට්ඨමෙත්ථ ගන්තබ්බං। තෙන වුත්තං <b>“අසම්පත්තගොචරමෙවෙත”</b>න්ති।
bod:<b>තදා එකග්ගචිත්තතං ආපජ්ජති</b> පරිස්සයානං අභාවතො। නාසච්ඡිද්දසඞ්ඛාතආකාසසන්නිස්සයෙ වත්තනතො <b>ඝානං ආකාසජ්ඣාසයං</b> වුත්තං। වාතෙන විනා ගන්ධගහණස්ස අසම්භවතො <b>වාතූපනිස්සයගන්ධගොචරං</b>। තෙනාහ <b>“තථා හී”</b>තිආදි।
bod:ගාමතො ලද්ධබ්බං ආහාරං ගාමං, තන්නින්නතාය <b>ගාමජ්ඣාසයතා</b> වුත්තා। තථා හි ජීවිතනිමිත්තං රසො ජීවිතං, තස්මිං නින්නතාය තං අව්හායතීති <b>ජිව්හා। න සක්කා ඛෙළෙන අතෙමිතස්ස රසං ජානිතුං,</b> තස්මා <b>ආපොසන්නිස්සිතරසාරම්මණා ජිව්හා</b>ති।
bod:ආමකසුසානතො <b>බහි। උපාදිණ්ණකජ්ඣාසයො</b>ති උපාදිණ්ණකනින්නො। කායපසාදසන්නිස්සයභූතාය පථවියා ඵොට්ඨබ්බාරම්මණෙ ඝටිතෙ එව තත්ථ විඤ්ඤාණුප්පත්ති, න අඤ්ඤථාති වුත්තං <b>“පථවීසන්නිස්සිතඵොට්ඨබ්බාරම්මණො”</b>ති। <b>තථා හී</b>තිආදි කායස්ස උපාදිණ්ණකජ්ඣාසයතාය සාධකං <pb V=2.64/>। <b>අජ්ඣත්තිකබාහිරා</b>ති අජ්ඣත්තිකා බාහිරා වා। <b>අස්සා</b>ති කායස්ස। <b>සුසන්ථතස්සා</b>තිආදි තස්ස පථවියා පච්චයභාවදස්සනං।
bod:<b>නානජ්ඣාසයො</b>ති නානාරම්මණනින්නො। තෙන මනස්ස මක්කටස්ස විය අනවට්ඨිතතං දස්සෙති। තෙනාහ <b>“දිට්ඨපුබ්බෙපී”</b>තිආදි। <b>මූලභවඞ්ග</b>ග්ගහණෙන පිට්ඨිභවඞ්ගං නිවත්තෙති। <b>අස්සා</b>ති මනස්ස। එවං කිරියමයං විඤ්ඤාණං දට්ඨබ්බං। <b>නානත්ත</b>න්ති භෙදො।
bod:යථාරුචිප්පවත්තියා <pb M=2.350/> නිවාරණවසෙන <b>බද්ධානං। නිබ්බිසෙවනභාව</b>න්ති ලොලතාසඞ්ඛාතපරිප්ඵන්දස්ස අභාවං। <b>නාකඩ්ඪතී</b>ති සවිසයෙ රූපාරම්මණෙ චිත්තසන්තානං, තංසමඞ්ගිනං වා පුග්ගලං නාකඩ්ඪති। <b>පුබ්බභාගවිපස්සනාව කථිතා</b> ආයතනමුඛෙන “එවඤ්හි වො, භික්ඛවෙ, සික්ඛිතබ්බ”න්ති වුත්තත්තා।
cen:ඡප්පාණකොපමසුත්තවණ්ණනා නිට්ඨිතා।
sub:11:යවකලාපිසුත්තවණ්ණනා
bod:248:<b>යවපුඤ්ජො</b> සුපරිපක්කයවසමුදායො। <b>කාජහත්ථා</b>ති දණ්ඩහත්ථා। <b>පොථෙය්යු</b>න්ති යථා යවසඞ්ඛාතං ධඤ්ඤං වණ්ටතො මුච්චති, එවං පොථෙය්යුං। <b>යවෙ සාවෙත්වා</b>ති යවසීසතො යවෙ පොථනෙන මොචෙත්වා විවෙචෙත්වා।
bod:<b>චතුමහාපථො විය ඡ ආයතනානි</b> ආරම්මණදණ්ඩකෙහි හනනට්ඨානත්තා। <b>යවකලාපී විය සත්තො</b> තෙහි හඤ්ඤමානත්තා। <b>ඡ බ්යාභඞ්ගියො විය</b> සභාවතො ඡධාපි පච්චෙකං ඉට්ඨානිට්ඨමජ්ඣත්තවසෙන අට්ඨාරස ආරම්මණානි යවකලාපට්ඨානියස්ස සත්තස්ස හනනතො। භවපත්ථනාය අපරාපරුප්පත්තිං සන්ධාය <b>“භවපත්ථනා කිලෙසා”</b>ති බහුවචනනිද්දෙසො। භවපත්ථනා ච තස්ස පච්චයභූතා කිලෙසා චාති <b>භවපත්ථනාකිලෙසා</b>ති එවං වා එත්ථ අත්ථො දට්ඨබ්බො। යස්මා සත්තානං වට්ටදුක්ඛං නාම සබ්බම්පි තං භවපත්ථනාමූලකං, තස්මා වුත්තං <b>“එවං සත්තා”</b>තිආදි। <b>භවපත්ථනකිලෙසා</b>ති ච භවපත්ථනාමූලකං කිලෙසං।
bod:<b>භුම්ම</b>න්ති සමීපත්ථෙ භුම්මං। තෙනාහ <b>“සුධම්මාය ද්වාරෙ”</b>ති। <b>න කත</b>න්ති දුක්ඛුප්පාදනං න කතං। <b>නවගූථසූකරං වියා</b>ති නවගූථභක්ඛසූකරං විය। <b>චිත්තෙනෙවා</b>ති යො බජ්ඣති, තස්ස චිත්තෙනෙව <pb V=2.65/>। <b>තස්මා</b>ති යස්මා වෙපචිත්තිබන්ධනස්ස බන්ධනමුච්චනං විය, තස්මා “වෙපචිත්තිබන්ධන”න්ති වුත්තං। <b>ඤාණමොක්ඛං බන්ධන</b>න්ති ඤාණෙන මුච්චනං බන්ධනං।
bod:<b>මඤ්ඤමානො</b>ති පරිකප්පිතතණ්හාවසෙන “එතං මමා”ති, දිට්ඨිවසෙන “එසො මෙ අත්තා”ති, මානවසෙන “එසොහමස්මී”ති මඤ්ඤන්තො। ඛන්ධවිනිමුත්තස්ස මඤ්ඤමානවත්ථුනො අභාවා <b>“ඛන්ධෙ මඤ්ඤන්තො”</b>ති වුත්තං। <b>එත</b>න්ති “මාරස්සා”ති <pb M=2.351/> එතං සාමිවචනං। <b>කිලෙසමාරෙන බද්ධො</b>ති කිලෙසමාරෙන තෙනෙව කිලෙසබන්ධනෙන බද්ධො। <b>මුත්තො</b>ති එත්ථාපි එසෙව නයො।
bod:තණ්හාමඤ්ඤනාය සති දිට්ඨිමානමඤ්ඤනානං පසඞ්ගො එව නත්ථීති යථා “අස්මී”ති පදෙන දිට්ඨිමානමඤ්ඤනා වුත්තා හොන්ති, එවං තණ්හාමඤ්ඤිතාපීති වුත්තං <b>“අස්මීති පදෙන තණ්හාමඤ්ඤිතං වුත්ත”</b>න්ති। <b>අයමහමස්මීති පදෙන දිට්ඨිමඤ්ඤිත</b>න්ති එතරහි ලබ්භමානදිට්ඨිවත්ථුවසෙනෙව। <b>භවිස්ස</b>න්ති අනාගතදිට්ඨිවත්ථුපරිකප්පනවසෙනෙව දිට්ඨිමඤ්ඤිතං। යෙභුය්යෙන හි අනාගතාලිඞ්ගනා සස්සතදිට්ඨි। උච්ඡෙදවසෙන දිට්ඨිමඤ්ඤිතමෙවාති ආනෙත්වා සම්බන්ධො। <b>රූපීතිආදීනි</b> පදානි। <b>සස්සතස්සෙවා</b>ති සස්සතගාහස්සෙව පභෙදදීපනානි। යස්මා මඤ්ඤිතං ආබාධවසෙන <b>රොගො,</b> අන්තොදොසවසෙන <b>ගණ්ඩො,</b> අඞ්ගනිකන්තවසෙන <b>සල්ලං, තස්මා ඉමෙහි</b> තණ්හාදීහි කිලෙසෙහි පාකටචලනවසෙන <b>ඉඤ්ජන්ති චෙව,</b> අපාකටසඤ්චලනවසෙන <b>ඵන්දන්ති ච। පපඤ්චිතං</b> සංසාරෙ චිරායනං දට්ඨබ්බං, ඛන්ධසන්තානස්ස වා විත්ථාරණං। <b>පමත්තාකාරප්පත්තා</b> මුච්ඡනාකාරප්පත්තා। <b>තෙස</b>න්ති තණ්හාදිට්ඨිකිලෙසානං। <b>ආකාරදස්සනත්ථ</b>න්ති පවත්තිආකාරදස්සනත්ථං।
bod:<b>මානො</b> නාම “සෙය්යොහමස්මී”තිආදිනා මජ්ජනාකාරප්පවත්ති। <b>තණ්හාය සම්පයුත්තමානවසෙනා</b>ති කස්මා වුත්තං? නනු සබ්බො මානො තණ්හාසම්පයුත්තො? සති හි බ්යභිචාරෙ විසෙසනං ඉච්ඡිතබ්බන්ති। සච්චමෙතං, තණ්හා පන අත්ථි මානස්ස පච්චයභූතා, අත්ථි මානස්ස අප්පච්චයභූතා, යතො මානො අනියතො වුච්චති। තථා හි පට්ඨානෙ “සංයොජනං ධම්මං පටිච්ච සංයොජනො ධම්මො උප්පජ්ජති හෙතුපච්චයා”ති එත්ථ සංයොජනානි සංයොජනෙහි යථාලාභං යොජෙත්වා දස්සිතයොජනාය “කාමරාගසංයොජනං පටිච්ච මානසංයොජනං අවිජ්ජාසංයොජන”න්ති වත්වා “කාමරාගසංයොජනං පටිච්ච අවිජ්ජාසංයොජන”න්ති, “මානසංයොජනං පටිච්ච භවරාගසංයොජනං අවිජ්ජාසංයොජන”න්ති ච වත්වා “භවරාගසංයොජනං පටිච්ච අවිජ්ජාසංයොජන”න්ති වුත්තං। එත්ථ ච කාමරාගභවරාගසංයොජනෙහි මානස්ස අනියතභාවො පකාසිතො। තත්ථ යා තණ්හා බලවතී, තං සන්ධාය ඉදං වුත්තං <b>“තණ්හාය සම්පයුත්තමානවසෙනා”</b>ති। බලවතණ්හාසම්පයුත්තො හි මානො සයම්පි බලවා හුත්වා අස්මීති සවිසෙසං මජ්ජනවසෙන පවත්තතීති।
bod:<b>දිට්ඨිවසෙනා</b>ති <pb M=2.352/> <pb V=2.66/> මානමූලකදිට්ඨිවසෙන। “සෙය්යොහමස්මී”තිආදිනා හි බහුලමානුපෙතස්ස පුග්ගලස්ස රූපාදීසු එකං උද්දිස්ස අයමහමස්මීති දිට්ඨියා උප්පන්නාය මානස්ස අප්පහීනත්තා මානොපි තත්ථ තත්ථෙව උප්පජ්ජති। ඉති මානමූලකං දිට්ඨිං සන්ධායාහ <b>“අයමහමස්මීති දිට්ඨිවසෙන වුත්ත”</b>න්ති। චොදකො පන ඉමමත්ථං අජානන්තො අනුපලබ්භමානමෙව සම්පයොගත්ථං ගහෙත්වා <b>“නනු චා”</b>තිආදිනා චොදෙති। ඉතරො <b>“ආම නත්ථී”</b>ති තමත්ථං සම්පටිච්ඡිත්වා <b>“මානස්ස පනා”</b>තිආදිනා පරිහාරමාහ। තස්සත්ථො වුත්තො එව।
cen:යවකලාපිසුත්තවණ්ණනා නිට්ඨිතා।
cen:ආසීවිසවග්ගවණ්ණනා නිට්ඨිතා।
cen:චතුත්ථො පණ්ණාසකො।
cen:සළායතනසංයුත්තවණ්ණනා නිට්ඨිතා।
