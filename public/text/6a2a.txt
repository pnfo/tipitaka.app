boo:1:චිත්තුප්පාදකණ්ඩං
cha:තිකමාතිකාපදවණ්ණනා
bod:1:<b>තෙනා</b>ති <pb M=.27/> <pb V=.25/> වෙදනාසද්දෙන। <b>සබ්බපදෙහී</b>ති තීහි පදෙහි ලද්ධනාමො හොති අවයවධම්මෙනාපි සමුදායස්ස අපදිසිතබ්බතො යථා “සමං චුණ්ණ”න්ති। චොදකො යථාධිප්පෙතමත්ථං අප්පටිපජ්ජමානො විභත්තිඅන්තස්සෙව පදභාවං සල්ලක්ඛෙත්වා <b>“නනු සුඛායා”</b>තිආදිනා චොදෙති। ඉතරො <b>“අධිප්පෙතප්පකාරත්ථගමකස්සා”</b>තිආදිනා අත්තනො අධිප්පායං විවරති। තෙන “වාක්යං ඉධ පදන්ති වුත්ත”න්ති දස්සෙති। <b>හෙතුපදසහෙතුකපදාදීහී</b>ති <b>ආදි</b>-සද්දෙන නහෙතුපදඅහෙතුකපදහෙතුසම්පයුත්තපදානි හෙතුවිප්පයුත්තපදම්පි වා සඞ්ගණ්හාති।
bod:<b>උභයෙකපදවසෙනා</b>ති උභයපදවසෙන හෙතුදුකසම්බන්ධො, එකපදවසෙන සහෙතුකදුකසම්බන්ධො। <b>තථා</b>ති උභයෙකපදවසෙන। එත්ථ ච සහෙතුකහෙතුසම්පයුත්තදුකාතිආදිනා යථා හෙතුගොච්ඡකෙ පඨමදුකසම්බන්ධා දුතියතතියදුකා, පඨමදුකදුතියදුකසම්බන්ධා චතුත්ථඡට්ඨදුකා, පඨමදුකතතියදුකසම්බන්ධො පඤ්චමො දුකො, එවං ආසවගොච්ඡකාදීසුපීති නයං දස්සෙති। සක්කා හි ඉමිනාව නයෙන තෙසුපි දුකන්තරසම්බන්ධො විඤ්ඤාතුං, කෙවලං පන ආසවගොච්ඡකාදීසු දුතියදුකතතියදුකසම්බන්ධො ඔසානදුකො, කිලෙසගොච්ඡකෙ ච දුතියචතුත්ථදුකසම්බන්ධොති। ධම්මානං සාවසෙසනිරවසෙසභාවෙන තිකදුකානං සප්පදෙසනිප්පදෙසතා වුත්තාති යෙහි තිකදුකා සාවසෙසාති පදිස්සන්ති අපදිස්සන්ති, තෙ අසඞ්ගහිතධම්මාපදෙසො। එවං සති “අසඞ්ගහිතො”ති විසෙසනං කිමත්ථියන්ති? එතස්සෙවත්ථස්ස පාකටකරණත්ථං දට්ඨබ්බං। අථ වා පදිස්සති එතෙන සමුදායොති පදෙසො, අවයවො। “සාමඤ්ඤජොතනා විසෙසෙ අවතිට්ඨතී”ති යථාධිප්පෙතං විසෙසං දස්සෙන්තො <b>“අසඞ්ගහිතො”</b>ති ආහ।
bod:<b>අනවජ්ජත්ථො</b> <pb V=.26/> අවජ්ජවිරහත්ථො। <b>නාමං</b> සඤ්ඤා, <b>කිරියා</b> කරණං, <b>පයොජනං</b> රථරථඞ්ගවිභාවනෙන තෙසං පකාරතො යොජනං। කුසෙන ඤාණෙන ලාතබ්බාති කුසලාති අයමත්ථො ඤාණසම්පයුත්තානං තාව හොතු, ඤාණවිප්පයුත්තානං කථන්ති ආහ <b>“ඤාණවිප්පයුත්තානම්පී”</b>තිආදි। ඤාණවිප්පයුත්තාපි <pb M=.28/> හි ඤාණෙනෙව පවත්තියන්ති හිතසුඛහෙතුභූතාය පවත්තියා පඤ්ඤවන්තානං පටිපත්තිභාවතො। න හි අන්තරෙන යොනිසොමනසිකාරං කුසලුප්පත්ති අත්ථීති। “යදි කුසලස්ස උභයභාගගතං සංකිලෙසලවනං පාකටං සියා, කුසා විය ලුනන්තීති කුසලාති අයමත්ථො යුත්තො සියා”ති කොචි වදෙය්යාති ආසඞ්කාය ආහ <b>“සම්මප්පධානද්වයං වියා”</b>ති।
bod:<b>න චා</b>තිආදිනා “සභාවං ධාරෙන්තී”ති එත්ථ පරමත්ථතො කත්තුකම්මස්ස ච භෙදො නත්ථි, කප්පනාසිද්ධො එව පන භෙදොති දස්සෙති। තත්ථ <b>නාමවසෙන විඤ්ඤාතාවිඤ්ඤාතෙ</b>ති යෙසං “ධම්මා”ති ඉමිනා පරියායෙන අවිඤ්ඤාතා සභාවා, “සභාවං ධාරෙන්තී”ති ඉමිනා ච පරියායෙන විඤ්ඤාතා, තෙසං වසෙන එවං වුත්තං। එත්ථ ච පඨමො අත්ථො සඞ්ඛතාසඞ්ඛතධම්මවසෙන වුත්තො, දුතියො සඞ්ඛතවසෙන, තතියො සඞ්ඛතාසඞ්ඛතපඤ්ඤත්තිධම්මවසෙනාති දට්ඨබ්බං।
bod:<b>කුසලපටිසෙධනං</b> කුසලාභාවො එව। අභාවො හි සත්තාපටිසෙධොති। <b>ධම්මො</b>ති සභාවධම්මො। <b>අකුසලවචනෙන න කොචි අත්ථො</b> සභාවධම්මස්ස අබොධකත්තාති අධිප්පායො। අථ සියා අකුසලවචනෙන කොචි අත්ථො අසභාවධම්මබොධකත්තෙපි “පඤ්ඤත්තිධම්මා”තිආදීසු විය, එවං සති “අනබ්යාකතා”ති ච වත්තබ්බං සියා, තතො චායං චතුක්කො ආපජ්ජති, න තිකො। <b>තස්මා</b>ති යස්මා දුකචතුක්කභාවො අනබ්යාකතවොහාරො ච නත්ථි, සො ච වුත්තනයෙන අභාවමත්තවචනෙ ආපජ්ජති, තස්මා। <b>සභාවධාරණාදී</b>ති <b>ආදි</b>-සද්දෙන “ධාරීයන්ති පච්චයෙහී”ති අයමත්ථො සඞ්ගහිතො। ඤෙය්යපරියායෙන පන <b>ධම්ම</b>-සද්දෙනායං දොසොති නනු අඤෙය්යපරියායෙපි <b>ධම්ම</b>-සද්දෙ න කොචි දොසොති? න, වුත්තදොසානතිවත්තනතො।
bod:<b>පාරිසෙසෙනා</b>ති එත්ථ නනු අයමකාරො න-අත්ථත්තයස්සෙව ජොතකො, අථ ඛො “අහෙතුකා ධම්මා, අභික්ඛුකො ආවාසො”ති තංයොගනිවත්තියා, “අප්පච්චයා ධම්මා”ති තංසම්බන්ධිභාවනිවත්තියා। පච්චයුප්පන්නඤ්හි පච්චයසම්බන්ධීති අප්පච්චයුප්පන්නත්තා අසම්බන්ධිතා එත්ථ ජොතීයති। “අනිදස්සනා ධම්මා”ති තංසභාවනිවත්තියා। නිදස්සනඤ්හි දට්ඨබ්බතා। අථ චක්ඛුවිඤ්ඤාණං නිදස්සනං, තග්ගය්හභාවනිවත්තියා, තථා “අනාසවා ධම්මා”ති। “අප්පටිඝා ධම්මා <pb V=.27/> අනාරම්මණා ධම්මා”ති තංකිච්චනිවත්තියා। “අරූපිනො ධම්මා අචෙතසිකා <pb M=.29/> ධම්මා”ති තබ්භාවනිවත්තියා। තදඤ්ඤතා හි එත්ථ පකාසීයති। “අමනුස්සො”ති තබ්භාවමත්තනිවත්තියා। මනුස්සත්තමත්තං නත්ථි අඤ්ඤං සමානන්ති සදිසතා හෙත්ථ සූචියති। “අසමණො සමණපටිඤ්ඤො අපුත්තො”ති තංසම්භාවනගුණනිවත්තියා। ගරහා හි එත්ථ ඤායති। “කච්චි නු භොතො අනාමයා, අනුදරා කඤ්ඤා”ති තදප්පභාවනිවත්තියා। “අනුප්පන්නා ධම්මා”ති තංසදිසභාවනිවත්තියා। අතීතානඤ්හි උප්පන්නපුබ්බත්තා උපාදිධම්මානඤ්ච පච්චයෙකදෙසනිප්ඵත්තියා ආරද්ධුප්පාදභාවතො කාලවිනිමුත්තස්ස ච විජ්ජමානත්තා උප්පන්නානුකූලතා, පගෙව පච්චුප්පන්නානන්ති තබ්බිධුරභාවො එත්ථ විඤ්ඤායති। “අසෙක්ඛා ධම්මා”ති තදපරියොසානනිවත්තියා। තංනිට්ඨානඤ්හෙත්ථ පකාසීයතීති එවමනෙකෙසං අත්ථානං ජොතකො, තත්ථ කිං වුච්චතෙ අත්ථද්වයමෙව වත්වා පාරිසෙසෙනාති? ඉතරෙසං එත්ථ සුවිදූරභාවතො। න හි කුසලවිප්පයුත්තාදීනං ධම්මානං අකුසලභාවො යුජ්ජති।
bod:අකුසලසද්දස්ස උච්චාරණානන්තරං විනෙය්යානං කුසලපටිපක්ඛභූතෙ අත්ථෙ පටිපත්තිභාවතො තත්ථ <b>නිරුළ්හතා</b> දට්ඨබ්බා। <b>“විරුද්ධසභාවත්තා”</b>ති වුත්තං කිච්චවිරොධාදීනම්පි තදන්තොගධත්තා, විරුද්ධසභාවත්තෙපි විනාසකවිනාසිතබ්බභාවො කුසලාකුසලෙසු නියතොති දස්සෙතුං <b>“තප්පහෙය්යභාවතො”</b>ති ආහ। ඉතරථා කුසලානම්පි අකුසලෙහි පහාතබ්බභාවෙ අච්චන්තං සමුච්ඡින්නකුසලමූලත්තා අපායපූරකා එව සත්තා සියුං। යං පන “ධම්මාපි වො, භික්ඛවෙ, පහාතබ්බා”ති (ම॰ නි॰ 1.240) වුත්තං, තං “රූපං, භික්ඛවෙ, න තුම්හාකං, තං පජහථා”තිආදීසු (සං॰ නි॰ 3.33) විය තදාරම්මණසංකිලෙසප්පහානවසෙන පරියායෙන වුත්තං। යථාහ “න හි කුසලා අකුසලෙහි පහාතබ්බා”ති (ධ॰ ස॰ මූලටී 1)।
bod:<b>ඵස්සාදිවචනෙහි</b> තංනිද්දෙසභූතෙහි। <b>තබ්බචනීයභාවෙනා</b>ති තෙහි “සුඛාය වෙදනාය සම්පයුත්තා ධම්මා”තිආදිවචනෙහි අභිධෙය්යභාවෙන। යථා අනවජ්ජසුඛවිපාකාදිඅත්ථා කුසලාදිවචනෙහි, එවං අවිපාකත්ථා අබ්යාකතවචනෙන බොධිතා එවාති ආහ <b>“අබ්යාකතවචනෙනෙව චා”</b>ති। <b>කාරණං අවත්වා</b>ති ඉධ වුත්තභාවෙන අනුවත්තමානත්තාති කාරණං අවත්වා। <b>අඤ්ඤා…පෙ॰… නිවාරෙතබ්බො</b>ති එතෙන කුසලාකුසලසද්දා විය කුසලාකුසලසභාවානං <pb M=.30/> තදුභයවිපරීතසභාවානං ධම්මානං අබ්යාකතසද්දො බොධකොති දස්සෙති। න හි අවිපාකවචනං වුත්තං, අකුසලවචනඤ්ච අවුත්තං। යතො අවිපාකවචනස්ස අධිකතභාවො අකුසලස්ස ච තබ්බචනීයභාවෙන අකථිතභාවො <pb V=.28/> සියා, තස්මා න අකුසලානං අබ්යාකතතාති අයං අකුසලානං අනබ්යාකතභාවෙ යොජනා।
bod:<b>තං පරිහරිතු</b>න්ති අබ්යාකතනිවත්තනමාහ। යදි එවං “සුඛවිපාකානවජ්ජා”ති වත්තබ්බං। අනවජ්ජා හි බ්යභිචාරිතාය විසෙසිතබ්බාති? න, සුඛවිපාකවචනස්ස විසෙසනභාවෙන අග්ගහිතත්තා। සුඛවිපාකවචනෙන හි කුසලභාවෙ සමත්තො විඤ්ඤායති, අනවජ්ජවචනං පනෙත්ථ කුසලානං අගරහිතබ්බතාසඞ්ඛාතං කඤ්චි විසෙසමාහ। තෙනෙව ච තස්ස විසෙසනභාවෙන වුත්තස්ස පවත්තිසුඛතාදිදස්සනභාවං සයමෙව වක්ඛතීති। මනොසමාචාරවිසෙසභූතා ඵලධම්මා විසෙසෙන පටිප්පස්සද්ධාවජ්ජා නාම හොන්තීති සමාචාරත්තයවසෙන තස්මිං සුත්තෙ අනවජ්ජධම්මානං වුත්තත්තා ච තෙ අනවසෙසතො සඞ්ගහෙත්වා දස්සෙතුං <b>“විරහිතාවජ්ජමත්තා”</b>ති වුත්තං। <b>අවජ්ජවිනාසනභාවො දස්සිතො</b> කණ්හසුක්කධම්මානං වජ්ඣඝාතකභාවස්ස නියතත්තා। <b>සවිපාකතා</b> විපාකධම්මතා। <b>සුඛො විපාකො එතෙසන්ති සුඛවිපාකා</b>ති ඉමිනා සමාසෙන කුසලානං සුඛවිපාකවන්තතා වුත්තා। සා ච නෙසං න තංසමඞ්ගිතාය අසහවත්තනතොති තදුප්පාදනසමත්ථතාති විඤ්ඤායතීති වුත්තං <b>“සුඛවිපාකවිපච්චනසභාවං දස්සෙතී”</b>ති। <b>යුත්තමෙත</b>න්ති පරමත්ථතො භෙදාභාවෙපි යථාවුත්තවචනවචනීයභාවසඞ්ඛාතො භෙදො තස්මිං අභිධෙය්යත්ථභූතෙ වත්ථුස්මිං උපචාරෙන හොතීති යුත්තමෙත්ථ ලක්ඛණලක්ඛිතබ්බභාවෙන භෙදවචනං। භවති හි සද්දත්ථවිසෙසමත්තෙනපි අභින්නෙ වත්ථුස්මිං භෙදවචනං යථා “සිලාපුත්තකස්ස සරීර”න්ති।
bod:විනාපි භාවාභිධායිනා සද්දෙන භාවප්පධානො නිද්දෙසො හොතීති වුත්තං <b>“අනවජ්ජවචනෙන අනවජ්ජත්තං ආහා”</b>ති। එවඤ්චෙත්ථ පදවිග්ගහො ගහෙතබ්බො – න අවජ්ජං අනවජ්ජං, අවජ්ජපටිපක්ඛතාය අගරහිතබ්බසභාවො। සුඛො විපාකො අස්සාති සුඛවිපාකං, සුඛවිපාකවිපච්චනසමත්ථතා। අනවජ්ජඤ්ච තං සුඛවිපාකඤ්චාති අනවජ්ජසුඛවිපාකං, තං ලක්ඛණං එතෙසන්ති <b>අනවජ්ජසුඛවිපාකලක්ඛණා</b>। අථ වා පුබ්බෙ විය අනවජ්ජං, විපච්චනං විපාකො, සුඛස්ස විපාකො සුඛවිපාකො, අනවජ්ජඤ්ච සුඛවිපාකො <pb M=.31/> ච අනවජ්ජසුඛවිපාකං එකත්තවසෙන। තං ලක්ඛණං එතෙසන්ති <b>අනවජ්ජසුඛවිපාකලක්ඛණා</b>। කිං පනෙත්ථ කාරණං පදද්වයපරිග්ගහෙ, නනු එකෙනෙව පදෙන ඉට්ඨප්පසිද්ධි। යදිපි “අවජ්ජරහිතං අනවජ්ජ”න්ති ඉමස්මිං පන පක්ඛෙ අබ්යාකතනිවත්තනත්ථං සුඛවිපාකග්ගහණං කත්තබ්බං සියා, සුඛවිපාකග්ගහණෙ පන කතෙ අනවජ්ජග්ගහණං න කත්තබ්බමෙව। “අවජ්ජපටිපක්ඛා අනවජ්ජා”ති <pb V=.29/> එතස්මිං පන පක්ඛෙ සුඛවිපාකග්ගහණඤ්චාති චොදනං මනසි කත්වා ආහ <b>“තත්ථ අනවජ්ජවචනෙනා”</b>තිආදි। තෙන පවත්තිසුඛසුඛවිපාකතාඅත්තසුද්ධිවිසුද්ධවිපාකතාඅකුසලඅබ්යාකතසභාවනිවත්තිරසපච්චුපට්ඨානපදට්ඨානවිසෙසදීපනතො එවං විපුලප්පයොජනත්ථො පදද්වයපරිග්ගහොති දස්සෙති। <b>සුඛ</b>-සද්දස්ස ඉට්ඨපරියායතා විය “නිබ්බානපරමං සුඛං (ධ॰ ප॰ 203-204), සුඛා විරාගතා ලොකෙ (උදා॰ 11), තෙසං වූපසමො සුඛො”තිආදීසු (දී॰ නි॰ 2.221, 272) සඞ්ඛාරදුක්ඛූපසමපරියායතාපි විජ්ජති, තංඅවිපාකතාය පන ඉධ සුඛවිපාකභාවො න සක්කා වත්තුන්ති දස්සෙන්තො ආහ <b>“සඞ්ඛා…පෙ॰… නත්ථී”</b>ති। ඉදං වුත්තං හොති – තෙභූමකකුසලානම්පි විවට්ටසන්නිස්සයභාවෙන පවත්තිසභාවත්තා කිඤ්චාපි සබ්බෙ කුසලා සඞ්ඛාරදුක්ඛූපසමසුඛනිප්ඵාදකා සම්භවන්ති, යථාවුත්තසුඛස්ස පන අවිපාකභාවතො න එතෙන පදෙන කුසලානං සුඛවිපාකතා සම්භවතීති। විපක්කභාවමාපන්නෙසු අරූපධම්මෙසු නිරුළ්හත්තා <b>විපාක</b>-සද්දස්ස <b>“යදි පනා”</b>ති සාසඞ්කං වදති।
bod:<b>යථාසම්භව</b>න්ති සහ අවජ්ජෙනාති සාවජ්ජා, ගරහිතබ්බභාවයුත්තා। තෙන නෙසං ගරහිතබ්බසභාවං දස්සෙති। අඤ්ඤෙපි අත්ථි දුක්ඛභාවෙන ගරහිතබ්බසභාවා අකුසලවිපාකාති සාවජ්ජවචනමත්තෙන තෙසම්පි අකුසලතාපත්තිදොසං දිස්වා තං පරිහරිතුං <b>දුක්ඛවිපාකවචන</b>මාහ। <b>අවජ්ජ</b>-සද්දො වා රාගාදීසු එකන්තාකුසලෙසු නිරුළ්හොති තංසහවත්තිධම්මානං එව සාවජ්ජභාවෙ කුසලාබ්යාකතෙහි අකුසලානං විසෙසො සාවජ්ජවචනෙනෙව දස්සිතො। අබ්යාකතෙහි පන විසිට්ඨං කුසලාකුසලානං සාධාරණං සවිපාකතාලක්ඛණන්ති තස්මිං ලක්ඛණෙ විසෙසදස්සනත්ථං දුක්ඛවිපාකලක්ඛණං වුත්තං। ඉතො පරං “දුක්ඛො විපාකො එතෙසන්ති දුක්ඛවිපාකා”තිආදිනා සුඛවිපාකඅනවජ්ජකුසලපදානං ඨානෙ දුක්ඛවිපාකසාවජ්ජඅකුසලපදානි ඨපෙත්වා යථාවුත්තනයෙන අත්ථො වෙදිතබ්බො <pb M=.32/>। යොජනා ච සාවජ්ජවචනෙන අකුසලානං පවත්තිදුක්ඛතං දස්සෙති, දුක්ඛවිපාකවචනෙන විපාකදුක්ඛතං। පුරිමඤ්හි අත්තනො පවත්තිසභාවවසෙන ලක්ඛණවචනං, පච්ඡිමං කාලන්තරෙ විපාකුප්පාදනසමත්ථතායාති। තථා පුරිමෙන අකුසලානං අවිසුද්ධසභාවතං දස්සෙති, පච්ඡිමෙන අවිසුද්ධවිපාකතං। පුරිමෙන ච අකුසලෙ කුසලසභාවතො නිවත්තෙති, පච්ඡිමෙන අබ්යාකතසභාවතො සවිපාකත්තදීපකත්තා පච්ඡිමස්ස। පුරිමෙන වා අවජ්ජවන්තතාදස්සනතො කිච්චට්ඨෙන රසෙන අනත්ථජනනරසතං දස්සෙති, පච්ඡිමෙන සම්පත්තිඅත්ථෙන අනිට්ඨවිපාකරසතං। පුරිමෙන ච උපට්ඨානාකාරට්ඨෙන පච්චුපට්ඨානෙන සංකිලෙසපච්චුපට්ඨානතං, පච්ඡිමෙන ඵලට්ඨෙන දුක්ඛවිපාකපච්චුපට්ඨානතං। පුරිමෙන ච අයොනිසොමනසිකාරං <pb V=.30/> අකුසලානං පදට්ඨානං පකාසෙති। තතො හි තෙ සාවජ්ජා ජාතාති। පච්ඡිමෙන අකුසලානං අඤ්ඤෙසං පදට්ඨානභාවං විභාවෙති। තෙ හි දුක්ඛවිපාකස්ස කාරණං හොතීති। එත්ථ ච <b>දුක්ඛ</b>-සද්දො අනිට්ඨපරියායවචනන්ති වෙදිතබ්බං। අනිට්ඨචතුක්ඛන්ධවිපාකා හි අකුසලා, න දුක්ඛවෙදනාවිපාකාව। <b>විපාක</b>-සද්දස්ස ඵලපරියායභාවෙ පන නිස්සන්දවිපාකෙන අනිට්ඨරූපෙනපි දුක්ඛවිපාකතා යොජෙතබ්බා। විපාකධම්මතාපටිසෙධවසෙන අබ්යාකතානං අවිපාකලක්ඛණාති ලක්ඛණං වුත්තන්ති තදත්ථං දස්සෙන්තො <b>“අවිපාකාරහසභාවා”</b>ති ආහ। <b>එවංපකාරාන</b>න්ති අභිඤ්ඤාදිකෙ සඞ්ගණ්හාති।
bod:ඡහි පදෙහි තිකෙසු, චතූහි දුකෙසු යථාක්කමං ඡ චත්තාරො අත්ථා වුත්තා। <b>ඡක්කභාවො න භවිස්සතී</b>ති එතෙන චතුක්කභාවාභාවො දස්සිතනයත්තා චොදිතොයෙවාති දට්ඨබ්බං। <b>අත්ථභෙදො උපපජ්ජතී</b>ති කස්මා එවං වුත්තං, නනු තීහි ධම්මසද්දෙහි වුච්චමානො සභාවධාරණාදිඅත්ථෙන අභින්නො එව සො අත්ථොති? න, ජාතිආදිභෙදෙන භෙදසබ්භාවතො। භෙදකා හි ජාතිආදයො। <b>මාසපදත්ථතායා</b>ති මාස-සද්දාභිධෙය්යභාවෙන। <b>තබ්බචනීයභින්නත්ථාන</b>න්ති තෙහි කාලසද්දාදීහි වත්තබ්බානං විසිට්ඨත්ථානං। ඉදං වුත්තං හොති – “යථා කාලසද්දාදිඅභිධෙය්යානං කාලාදිඅත්ථානං භින්නසභාවානම්පි මාස-සද්දාභිධෙය්යභාවෙන අභෙදො, එවං ජාතිආදිභෙදෙන භින්නානම්පි තෙසං තිණ්ණං ද්වින්නඤ්ච අත්ථානං ධම්ම-සද්දාභිධෙය්යභාවෙන නත්ථි භෙදො”ති। <b>විනි…පෙ॰… මානා</b>ති ධම්ම-සද්දස්ස රූපාභෙදෙපි භෙදකාරණමාහ। භින්නජාතියත්ථවචනීයතාය හි තස්සෙවත්ථභෙදොති।
bod:<b>සාධෙතු</b>න්ති <pb M=.33/> බොධෙතුං। හොතු අසම්බන්ධො, කා නො හානීති කදාචි වදෙය්යාති ආසඞ්කාය ආහ <b>“පුබ්බා…පෙ॰… නාම හොන්තී”</b>ති। <b>සො චා</b>ති සභාවධාරණපච්චයධරියමානතාසඞ්ඛාතො අත්ථො න සක්කා වත්තුන්ති යථාවුත්තස්ස අභාවස්ස අපෙක්ඛාවුත්තිතාය වුත්තං। න හි අපෙක්ඛාවුත්තිනො අන්තරෙන අපෙක්ඛිතබ්බං ලභන්ති। සතිපි සභාවධාරණාදිඅත්ථසාමඤ්ඤෙ කුසලජාතිආදිවිසිට්ඨස්සෙව තස්ස ඉධ අධිප්පෙතත්තා එකත්ථතා න අනුඤ්ඤාතාති වුත්තං, වචනසිලෙසවසෙන වා। <b>අථ වා</b>තිආදිනා තිණ්ණං ධම්මසද්දානං අභාවත්තං අසම්පටිච්ඡන්තො නානත්ථතාභාවදොසං පරිහරති।
bod:ඤාපකහෙතුභාවතො උපපත්ති ඉධ කාරණන්ති වුත්තාති ආහ <b>“කාරණං නාම යුත්තී”</b>ති। <b>පුනරුත්තී</b>තිආදිනා නනු “කුසලාදීනම්පි එකත්තං ආපජ්ජතී”ති වුත්තත්තා එකත්තාපත්තිපි වත්තබ්බාති <pb V=.31/>? සච්චං වත්තබ්බා, සා පන අභාවාපත්තියං එව අන්තොගධා නානත්තාභාවචොදනාසාමඤ්ඤෙන। භෙදාභෙදනිබන්ධනත්තා විසෙසනවිසෙසිතබ්බභාවස්ස සො අච්චන්තමභින්නෙසු නියමෙන නත්ථීති විසෙසනවිසෙසිතබ්බාභාවෙන අච්චන්තාභෙදං දස්සෙති, න පන අච්චන්තං අභින්නෙසුයෙව විසෙසනවිසෙසිතබ්බාභාවං। අථ වා අච්චන්තං අභින්නෙසු අවිවටසද්දත්ථවිවරණත්ථං පවත්තා। කස්මා? විසෙසනවිසෙසිතබ්බාභාවතොති එවං යොජනා කාතබ්බා। අමිත්තං අභිභවිතුං සක්කුණාතීති <b>සක්කො,</b> ඉන්දතීති <b>ඉන්දො,</b> පුරිමෙ දදාතීති <b>පුරින්දදො</b>ති එවං කිරියාගුණාදිපරිග්ගහවිසෙසෙන।
bod:<b>භෙදාභෙදවන්තෙසූ</b>ති විසෙසසාමඤ්ඤවන්තෙසු। <b>නීල</b>-සද්දො හි උප්පලසද්දසමායොගො රත්තුප්පලසෙතුප්පලාදිඋප්පලජාතිසාමඤ්ඤතො විනිවත්තෙත්වා නීලගුණයුත්තමෙව උප්පලජාතිවිසෙසං ජොතෙති। <b>උප්පල</b>-සද්දොපි නීල-සද්දසමායුත්තො භමරඞ්ගාරකොකිලාදිගතනීලගුණසාමඤ්ඤතො අවච්ඡින්දිත්වා උප්පලවත්ථුගතමෙව නීලගුණං පකාසෙතීති විසෙසත්ථසාමඤ්ඤත්ථයුත්තතා පදද්වයස්ස දට්ඨබ්බා। ඉමිනා නයෙන ඉතරත්රාපි භෙදාභෙදවන්තතා යොජෙතබ්බා। <b>තාය තාය අනුමතියා</b>ති තෙන තෙන සඞ්කෙතෙන। <b>තෙ තෙ වොහාරා</b>ති අච්චන්තං අභින්නෙ අත්ථෙ පරියායභාවෙන අච්චන්තං භින්නෙ යථාසකං අත්ථවිවරණභාවෙන භෙදාභෙදවන්තෙ විසෙසනවිසෙසිතබ්බභාවෙන තා තා සමඤ්ඤා පඤ්ඤත්තියො සිද්ධාති අත්ථො <pb M=.34/>। <b>සමානෙ</b>ති එකස්මිං। <b>කුසලාදිභාව</b>න්ති කුච්ඡිතසලනාදිභාවං। අභිධානත්ථොපි හි අනවජ්ජසුඛවිපාකාදිඅභිධෙය්යත්ථො විය සභාවධාරණාදිසාමඤ්ඤත්ථං විසෙසෙතීති।
bod:එත්ථාහ “කිං පන කාරණං තිකා එව පඨමං වුත්තා, න දුකා, තිකෙසුපි කුසලත්තිකොව, න අඤ්ඤො”ති? වුච්චතෙ – සුඛග්ගහණතො අප්පභෙදතො ච තිකා එව පඨමං වුත්තා। යස්මා තිකෙහි බොධිතෙ කුසලාදිභෙදෙ තබ්බිභාගභින්නා හෙතුආදයො වුච්චමානා සුවිඤ්ඤෙය්යා හොන්ති। තථා හි “තයො කුසලහෙතූ”තිආදිනා කුසලාදිමුඛෙන හෙතුආදයො විභත්තා, කතිපයභෙදා ච තිකා ද්වාවීසතිපරිමාණත්තා।
bod:තෙසු පන සබ්බසඞ්ගහඅසඞ්කරආදිකල්යාණභාවෙන පඨමං කුසලත්තිකං වුත්තං। නිරවසෙසා හි රූපාරූපධම්මා කුසලත්තිකෙන සඞ්ගහිතා, න තථා වෙදනාත්තිකාදීහි। නනු විපාකත්තිකාදීහිපි නිරවසෙසා ධම්මා සඞ්ගහිතාති? සච්චමෙතං, තෙසු පන අනවජ්ජසාවජ්ජධම්මා න අසඞ්කරතො වුත්තා යථා කුසලත්තිකෙ। නනු ච සංකිලිට්ඨසංකිලෙසිකත්තිකාදීසුපි <pb V=.32/> තෙ අසඞ්කරතො වුත්තාති? එවමෙතං, තෙ පන අකල්යාණභූතෙ පාපධම්මෙ ආදිං කත්වා වුත්තා, න එවමයං। අයං පන කල්යාණභූතෙ පුජ්ජභවපරිනිබ්බුතිනිප්ඵාදකෙ පුඤ්ඤධම්මෙ ආදිං කත්වා වුත්තො। ඉති භගවා සණ්හසුඛුමං රූපාරූපදෙසනං ආරභන්තො සබ්බසඞ්ගහඅසඞ්කරආදිකල්යාණගුණයොගතො පඨමං කුසලත්තිකං දෙසෙති, කිඤ්ච තදඤ්ඤත්තිකානං සුඛග්ගහණතො। තථා හි කුසලත්තිකමුඛෙන “කාමාවචරකුසලතො චත්තාරො සොමනස්සසහගතචිත්තුප්පාදා”තිආදිනා වෙදනාත්තිකාදයො විභත්තාති।
bod:කුසලත්තිකෙපි ච පධානපාසංසඋභයහිතභාවතො කුසලා ධම්මා පඨමං වුත්තා। කුසලා හි ධම්මා සුඛවිපාකත්තා සබ්බසඞ්ඛතධම්මානං උත්තමා අවජ්ජවිධමනතො විඤ්ඤුප්පසත්ථා ඉධලොකපරලොකෙසු අත්ථාවහා නිස්සරණාවහා ච, තස්මා පධානාදිභාවෙන පඨමං වුත්තා, තප්පටිපක්ඛත්තා තදනන්තරං අකුසලා, තදුභයවිපරීතසභාවා තදනන්තරං අබ්යාකතා වුත්තා। කුසලවසෙන වා අස්සාදො, අකුසලවසෙන ආදීනවො, අබ්යාකතධම්මෙසු නිබ්බානවසෙන නිස්සරණන්ති ඉමිනා අස්සාදාදික්කමෙන, කුසලෙසු පතිට්ඨාය පණ්ඩිතා අකුසලෙ පජහන්තා අබ්යාකතධම්මභූතමග්ගඵලං නිබ්බානඤ්ච සච්ඡිකරොන්තීති ඉමිනා වා පටිපත්තික්කමෙන අයමනුපුබ්බී ඨපිතාති වෙදිතබ්බා।
bod:කස්මා <pb M=.35/> පනෙත්ථ සෙක්ඛත්තිකාදීසු විය සරූපතො පුරිමපදද්වයපටික්ඛෙපවසෙන තතියපදං න වුත්තං “නෙවකුසලා නාකුසලා”ති? විසෙසදීපනත්ථං। යථා හි සෙක්ඛාසෙක්ඛසභාවෙසු ධම්මෙසු කොචිපි ධම්මො තදුභයසභාවෙන කෙනචිපි පරියායෙන කදාචි අබ්යාකරණීයො නාම නත්ථීති සෙක්ඛත්තිකෙ පදද්වයපටික්ඛෙපවසෙන “නෙවසෙක්ඛා නාසෙක්ඛා”ත්වෙව වුත්තං, න එවං ඉධ। ඉධ පන කුසලසභාවා එව ධම්මා අග්ගඵලුප්පත්තියා තථා න බ්යාකරණීයා හොන්තීති ඉමස්ස විසෙසස්ස දීපනත්ථං “අබ්යාකතා”ති වුත්තං। වචනමත්තෙ එව වා ඉදං නානාකරණං “අබ්යාකතා නෙවකුසලා නාකුසලා”ති බ්යාකත-සද්දෙන කුසලාකුසලානං බොධිතත්තාති।
bod:එත්ථ ච අකුසලෙසු තණ්හාය සබ්බාකුසලෙහි, තෙභූමකකුසලාකුසලෙහි වා සමුදයසච්චං, තංතංඅවසිට්ඨතෙභූමකධම්මෙහි දුක්ඛසච්චං, ලොකුත්තරකුසලෙන මග්ගසච්චං, අවසිට්ඨඅබ්යාකතවිසෙසෙන නිරොධසච්චං දස්සිතං හොති। තත්ථ සමුදයෙන අස්සාදො, දුක්ඛෙන ආදීනවො, මග්ගනිරොධෙහි නිස්සරණං। කිඤ්චාපි නාමරූපපරිච්ඡෙදභාවතො සභාවධම්මනිද්ධාරණපධානා අභිධම්මකථා, තෙසං පන <pb V=.33/> කුසලාදිවිසෙසෙ නිද්ධාරිතෙ තස්ස උපසම්පාදෙතබ්බතාදිපි අත්ථතො වුත්තමෙව හොති। අකුසලානං ධම්මානං පහානාය කුසලානං ධම්මානං උපසම්පදාය “සබ්බපාපස්ස අකරණං, කුසලස්ස උපසම්පදා”ති (ධ॰ ප॰ 183; දී॰ නි॰ 2.90) එවමාදිවචනතො හි කුසලාදීනං උපසම්පාදනාදිදස්සනපරං භගවතො සාසනං, තස්මා කුසලානං උපසම්පාදනං අකුසලානං පහානඤ්ච උපායො, අබ්යාකතවිසෙසස්ස සච්ඡිකිරියා ඵලං, කුසලාදීනං උපසම්පාදනාදිඅත්ථා දෙසනා ආණත්තීති අයං <b>දෙසනාහාරො</b>।
bod:ආරොග්යට්ඨෙන අනවජ්ජට්ඨෙන කොසල්යසම්භූතට්ඨෙන ච කුසලා, තප්පටිපක්ඛතො අකුසලා, තදුභයවිපරීතතො අබ්යාකතා, සභාවධාරණාදිඅත්ථෙන ධම්මාති අනුපදවිචිනනං <b>විචයො හාරො</b>।
bod:පුජ්ජභවඵලපරිනිබ්බුතිනිප්ඵත්ති කුසලෙහීති යුජ්ජති සුඛවිපාකත්තා, අපායදුක්ඛසංසාරදුක්ඛුප්පත්ති අකුසලෙහීති යුජ්ජති අනිට්ඨඵලත්තා, තදුභයඵලානං අනුප්පත්ති අබ්යාකතෙහීති යුජ්ජති අවිපාකධම්මත්තාති අයං <b>යුත්ති හාරො</b>।
bod:කුසලා <pb M=.36/> ධම්මා සුඛවිපාකස්ස පදට්ඨානං, අකුසලා දුක්ඛවිපාකස්ස, අබ්යාකතා කුසලාකුසලාබ්යාකතධම්මානන්ති අයං <b>පදට්ඨානො හාරො</b>।
bod:කුසලග්ගහණෙන යෙ අනවජ්ජසුඛවිපාකා සුඛාය වෙදනාය සම්පයුත්තා අදුක්ඛමසුඛාය වෙදනාය සම්පයුත්තා විපාකධම්මධම්මා අනුපාදින්නුපාදානියා අනුපාදින්නඅනුපාදානියා…පෙ॰… අරණා ධම්මා, තෙ බොධිතා භවන්ති කුසලලක්ඛණෙන එකලක්ඛණත්තා। තථා අකුසලග්ගහණෙන යෙ සාවජ්ජදුක්ඛවිපාකා සුඛාය වෙදනාය සම්පයුත්තා දුක්ඛාය වෙදනාය සම්පයුත්තා අදුක්ඛමසුඛාය වෙදනාය සම්පයුත්තා විපාකධම්මධම්මා අනුපාදින්නුපාදානියා සංකිලිට්ඨසංකිලෙසිකා…පෙ॰… සරණා ධම්මා, තෙ බොධිතා භවන්ති අකුසලලක්ඛණෙන එකලක්ඛණත්තා। තථා අබ්යාකතග්ගහණෙන යෙ අවිපාකාරහා සුඛාය වෙදනාය සම්පයුත්තා දුක්ඛාය වෙදනාය සම්පයුත්තා අදුක්ඛමසුඛාය වෙදනාය සම්පයුත්තා විපාකා ධම්මා නෙවවිපාකනවිපාකධම්මධම්මා උපාදින්නුපාදානියා අනුපාදින්නුපාදානියා අනුපාදින්නඅනුපාදානියා…පෙ॰… අරණා ධම්මා, තෙ බොධිතා භවන්ති අබ්යාකතලක්ඛණෙන එකලක්ඛණත්තාති අයං <b>ලක්ඛණො හාරො</b>।
bod:“කුච්ඡිතෙ <pb V=.34/> පාපධම්මෙ සලයන්තී”තිආදිනා නිරුත්ති වෙදිතබ්බා, කුසලාදිමුඛෙන රූපාරූපධම්මෙ පරිග්ගහෙත්වා විසුද්ධිපරම්පරාය “කථං නු ඛො සත්තා අනුපාදිසෙසනිබ්බානභාගිනො භවෙය්යු”න්ති අයමෙත්ථ භගවතො අධිප්පායො, නිදානං අසාධාරණතො කුසලාදිභෙදෙන බුජ්ඣනකසත්තා। සාධාරණතො පන පාකටමෙව। පඨමං කුසලත්තිකස්ස දෙසනා විචාරිතායෙවාති අයං <b>චතුබ්යූහො හාරො</b>।
bod:කුසලග්ගහණෙන කල්යාණමිත්තපරිග්ගහො යොනිසොමනසිකාරපරිග්ගහො ච। තත්ථ පඨමෙන සකලං බ්රහ්මචරියමාවත්තති, දුතියෙන ච යොනිසොමනසිකාරමූලකා ධම්මා। අකුසලග්ගහණෙන වුත්තවිපරියායෙන යොජෙතබ්බං। අබ්යාකතග්ගහණෙන පන සකලසංකිලෙසවොදානපක්ඛො යථාරහමාවත්තතීති අයං <b>ආවත්තො හාරො</b>।
bod:තත්ථ කුසලා භූමිතො චතුධා විභත්තා, සම්පයුත්තපවත්තිආකාරාදිතො පන අනෙකධා। අකුසලා භූමිතො එකධා විභත්තා, සම්පයුත්තාදිතො අනෙකධා। අබ්යාකතා පන විපාකකිරියරූපනිබ්බානවසෙන චතුධා භූමිසම්පයුත්තාදිතො අනෙකධා ච විභත්තාති අයං <b>විභත්ති හාරො</b>।
bod:කුසලා <pb M=.37/> ධම්මා අකුසලානං තදඞ්ගාදිප්පහානාය වීතික්කමාදිප්පහානාය ච සංවත්තන්ති, අකුසලා ධම්මා කුසලානං අනුපසම්පජ්ජනාය, අබ්යාකතෙසු අසඞ්ඛතධාතු සබ්බසඞ්ඛතනිස්සරණායාති අයං <b>පරිවත්තො හාරො</b>।
bod:කුසලා අනවජ්ජා පුඤ්ඤානීති පරියායවචනං, අකුසලා සාවජ්ජා අපුඤ්ඤානීති පරියාය වචනං, අබ්යාකතා අවිපාකාරහා නෙවආචයගාමී නඅපචයගාමීනොති පරියායවචනන්ති අයං <b>වෙවචනො හාරො</b>।
bod:කුසලාදයො “යස්මිං සමයෙ”තිආදිනා පභවභූමිවෙවචනපඤ්ඤත්තිවසෙන යථාසම්භවං පරිඤ්ඤාදිපඤ්ඤත්තිවසෙන ච පඤ්ඤත්තාති අයං <b>පඤ්ඤත්ති හාරො</b>।
bod:අකුසලානං කුච්ඡිතානං පාපධම්මානං සලනං කුසානං විය කුසානං වා රාගාදීනං ලවනං එවංධම්මතාති අයං පටිච්චසමුප්පාදමුඛෙන අවතරණං, තථා කුසෙන ලාතබ්බා කොසල්ලසම්භූතා චාති <pb V=.35/> පච්චයපටිබද්ධවුත්තිතාය පටිච්චසමුප්පාද…පෙ॰… අවතරණං, පච්චයපටිබද්ධවුත්තිතාය වා ආදිඅන්තවන්තා අනිච්චන්තිකා චාති අනිච්චතාමුඛෙන අවතරණං, අනිච්චතා එව උදයබ්බයපටිපීළිතතාය දුක්ඛාති දුක්ඛතාමුඛෙන අවතරණං, නිස්සත්තනිජ්ජීවට්ඨෙන ධම්මාති අබ්යාපාරතො සුඤ්ඤතාමුඛෙන අවතරණං, එවං කුසලාති චත්තාරො ඛන්ධා ද්වායතනානි ද්වෙ ධාතුයොතිආදිනා ඛන්ධායතනධාතාදිමුඛෙනපි අවතරණං වෙදිතබ්බං। ඉමිනා නයෙන අකුසලාබ්යාකතෙසුපි අවතරණං දස්සෙතබ්බන්ති අයං <b>අවතරණො හාරො</b>।
bod:කුසලාති ආරම්භො, ධම්මාති පදසුද්ධි, නො ආරම්භසුද්ධි। තථා අකුසලා ධම්මා අබ්යාකතාති, ධම්මාති පන පදසුද්ධි ආරම්භසුද්ධි චාති අයං <b>සොධනො හාරො</b>।
bod:ධම්මාති සාමඤ්ඤතො අධිට්ඨානං, තං අවිකප්පෙත්වා විසෙසවචනං කුසලාකුසලාබ්යාකතාති। තථා කුසලා ධම්මාති සාමඤ්ඤතො අධිට්ඨානං, තං අවිකප්පෙත්වා කාමාවචරං සොමනස්සසහගතන්තිආදි විසෙසවචනං। අකුසලා ධම්මාතිආදීසුපි එසෙව නයොති අයං <b>අධිට්ඨානො හාරො</b>।
bod:කුසලානං ධම්මානං නවමො ඛණො චත්තාරි ච සම්පත්තිචක්කානි යොනිසොමනසිකාරො එව වා හෙතු, වුත්තවිපරියායෙන අකුසලානං ධම්මානං හෙතු, කුසලාකුසලා ධම්මා යථාසම්භවං අබ්යාකතානං ධම්මානං හෙතූති අයං <b>පරික්ඛාරො හාරො</b>।
bod:කුසලාති <pb M=.38/> පරිඤ්ඤෙය්යග්ගහණඤ්චෙව භාවෙතබ්බග්ගහණඤ්ච। අකුසලාති පරිඤ්ඤෙය්යග්ගහණඤ්චෙව පහාතබ්බග්ගහණඤ්ච। අබ්යාකතාති පරිඤ්ඤෙය්යග්ගහණඤ්චෙව සච්ඡිකාතබ්බග්ගහණඤ්ච। ධම්මාති පරිඤ්ඤාදීනං පවත්තනාකාරග්ගහණං। තෙන පරිඤ්ඤෙය්යප්පහානභාවනාසච්ඡිකරණානි දීපිතානීති තදඞ්ගාදිවීතික්කමාදිප්පහානානි ලොකියලොකුත්තරා ච භාවනා දස්සිතාති අයං <b>සමාරොපනො හාරො</b>।
bod:කාමඤ්චෙතං අවිසෙසතො සභාවධම්මකථනං, විසෙසවන්තො පන ධම්මා විසෙසතො නිද්ධාරිතා। තථා හි චිත්තෙනෙව සමයො නියමිතො, තස්මා කුසලග්ගහණෙන විසෙසතො සාධිට්ඨානො සමථො විපස්සනා ච දස්සිතාති। තථා තප්පටිපක්ඛතො අකුසලග්ගහණෙන සාධිට්ඨානා තණ්හා අවිජ්ජා ච <pb V=.36/>, අබ්යාකතග්ගහණෙන සපරිවාරා චෙතොවිමුත්ති පඤ්ඤාවිමුත්ති චාති අයං <b>නන්දියාවත්තස්ස නයස්ස භූමි</b>।
bod:තථා කුසලග්ගහණෙන මූලභාවවිසෙසතො තීණි කුසලමූලානි, තෙසු ච අදොසෙන සීලක්ඛන්ධො, අලොභෙන සමාධික්ඛන්ධො, අමොහෙන පඤ්ඤාක්ඛන්ධො නීයති। තථා අකුසලග්ගහණෙන තීණි අකුසලමූලානි, තෙසු ච ලොභෙන තදෙකට්ඨා අකුසලා ධම්මා। තථා දොසමොහෙහි තංතදෙකට්ඨා। අබ්යාකතග්ගහණෙන අප්පණිහිතානිමිත්තසුඤ්ඤතා නීයන්තීති අයං <b>තිපුක්ඛලස්ස නයස්ස භූමි</b>।
bod:තථා කුසලග්ගහණෙන යතො කොසල්ලතො සම්භූතා කුසලා, තං පඤ්ඤින්ද්රියං। තංසහජාතා තදුපනිස්සයා ච සද්දහනුස්සහනාපිලාපාවික්ඛෙපා සද්ධින්ද්රියාදීනි। තෙහි ච සබ්බෙ සද්ධම්මා බොධිතා භවන්ති। අකුසලග්ගහණෙන අකොසල්ලපටිච්ඡාදිතාදීනවෙසු කායවෙදනාචිත්තධම්මෙසු සුභසුඛනිච්චඅත්තාභිනිවෙසභූතා චත්තාරො විපල්ලාසා। අබ්යාකතග්ගහණෙන යථාවුත්තඉන්ද්රියපච්චයානි යථාවුත්තවිපල්ලාසප්පහානභූතානි ච චත්තාරි සාමඤ්ඤඵලානි බොධිතානීති අයං <b>සීහවික්කීළිතස්ස නයස්ස භූමී</b>ති ඉමෙ තයො අත්ථනයා।
bod:තෙහි ච සිද්ධෙහි ද්වෙ කම්මනයාපි සිද්ධා හොන්තීති। අයං තිකො සබ්බධම්මසඞ්ගහිතසබ්බභාගියො වෙදිතබ්බොති ඉදං <b>සාසනපට්ඨානං</b>।
cen:අයං තාව නෙත්තිනයෙන කුසලත්තිකවණ්ණනා।
bod:එවං <pb M=.39/> වෙදනාත්තිකාදීසුපි යථාසම්භවං චතුසච්චනිද්ධාරණාදිවිධිනා සොළස හාරා පඤ්ච නයා නිද්දිසිතබ්බා, අතිවිත්ථාරභයෙන පන න විත්ථාරයාම। සක්කා හි ඉමිනා නයෙන තෙසු තෙසු තිකදුකෙසු තංතංහාරනයයොජනානුරූපධම්මනිද්ධාරණවසෙන තෙ තෙ හාරනයා විඤ්ඤුනා නිද්දිසිතුන්ති।
bod:2:<b>තඤ්ච</b> සුඛින්ද්රියං <b>සුඛවෙදනා එව හොති</b> සාමඤ්ඤස්ස භෙදපරියාදානතො, භෙදස්ස ච සාමඤ්ඤපරිච්චාගතොති අධිප්පායො। යස්මා පන විසෙසසාමඤ්ඤානි අවයවසමුදායා විය අඤ්ඤමඤ්ඤතො භින්නානි, තස්මා <b>“න පන…පෙ॰… සමානත්ථත්තා”</b>ති වුත්තං। ඉදානි තමෙව නෙසං භින්නතත්වං <pb V=.37/> <b>“අයඤ්හී”</b>තිආදිනා විවරති। <b>ත</b>න්ති සුඛහෙතූනං කාරණං। තෙන සුඛස්ස කාරණං සුඛහෙතු, සුඛස්ස කාරණකාරණං සුඛමූලන්ති දස්සෙති। <b>සුඛහෙතූන</b>න්ති එත්ථ <b>හෙතු</b>-සද්දෙන කාරණභාවසාමඤ්ඤතො හෙතුපච්චයා සඞ්ගහිතාති ආහ <b>“පුඤ්ඤපස්සද්ධිආදීන”</b>න්ති। එත්ථ ච සුඛමූලසුඛහෙතූසු ඵලූපචාරෙන, සුඛාරම්මණසුඛපච්චයට්ඨානෙසු සුඛසහචරියාය, අබ්යාපජ්ජනිබ්බානෙසු දුක්ඛාපගමභාවෙන සුඛපරියායො වුත්තොති දට්ඨබ්බො। <b>ඉට්ඨාසූ</b>ති සුඛුපෙක්ඛානං විපරිණාමාඤ්ඤාණසඞ්ඛාරදුක්ඛතාය අනිට්ඨභාවොපි අත්ථීති විසෙසෙති। උපෙක්ඛමෙව වා අපෙක්ඛිත්වා විසෙසනං කතං। සා හි අකුසලවිපාකභූතා අනිට්ඨාපි අත්ථීති। <b>එවමාදීසූ</b>ති <b>ආදි</b>-සද්දෙන “සොවග්ගිකං සුඛවිපාක”න්ති (දී॰ නි॰ 1.163) එවමාදිං සඞ්ගණ්හාති। ඉට්ඨපරියායො හි එත්ථ සුඛ-සද්දොති।
bod:<b>සඞ්ඛාරදුක්ඛාදීසූ</b>ති එත්ථ <b>ආදි</b>-සද්දෙන “ඨිතිසුඛං විපරිණාමදුක්ඛං, අකුසලං කායකම්මං දුක්ඛුද්රයං දුක්ඛවිපාක”න්තිආදිකෙ සඞ්ගණ්හාති। යථාක්කමං සුඛවෙදනා දුක්ඛඅනිට්ඨපරියායො හි එත්ථ දුක්ඛ-සද්දොති। දුක්ඛවෙදනාදුක්ඛවත්ථුආදීසු දුක්ඛසද්දප්පවත්ති වුත්තනයෙනෙව යොජෙතබ්බා। විපාකාවිපාකභෙදාය සබ්බායපි සුඛවෙදනාය වසෙන ලක්ඛණස්ස වුත්තත්තා තදුභයානුකූලමත්ථං විවරන්තො <b>“සභාවතො”</b>තිආදිමාහ। තත්ථ විපාකා සභාවතො ඉට්ඨස්ස අනුභවනලක්ඛණා। ඉතරා සභාවතො සඞ්කප්පතො ච ඉට්ඨස්ස ඉට්ඨාකාරස්ස වා අනුභවනලක්ඛණාති දට්ඨබ්බං।
bod:අසමානපච්චයෙහි <pb M=.40/> එකජ්ඣං උප්පත්තිතො සමානපච්චයෙහි එකජ්ඣං උප්පත්ති සාතිසයාති උක්කංසගතිවිජානනවසෙන <b>“සමානපච්චයෙහි සහුප්පත්තිකාති අත්ථො”</b>ති වුත්තං। අථ වා උප්පජ්ජනං උප්පාදො, උප්පජ්ජති එතස්මාති උප්පාදොති දුවිධොපි උප්පාදො එකුප්පාදාති එත්ථ එකසෙසනයෙන සඞ්ගහිතොති ඉමිනා අධිප්පායෙන <b>“සමා…පෙ॰… අත්ථො”</b>ති වුත්තං සියා। <b>තෙන තානි එකවත්ථුකානී</b>ති එතස්ස ච “කප්පෙන්තස්සා”තිආදිනා සම්බන්ධො। තත්ථ පුරිමවිකප්පෙ එකං වත්ථු නිස්සයො එතෙසන්ති යොජනා, න එකංයෙව වත්ථූති। එකෙකභූතස්ස භූතත්තයනිස්සිතත්තා චතුභූතනිස්සිතත්තා ච උපාදාරූපානං। දුතියවිකප්පෙ පන එකංයෙව වත්ථු එතෙසු නිස්සිතන්ති යොජනා। නිස්සයනිස්සිතතාසඞ්ඛාතඋපකාරොපකත්තබ්බභාවදීපනං එකවත්ථුකවචනන්ති දුතියවිකප්පෙ මහාභූතවසෙන යොජනා කතා। ඉතරථා <b>එකං වත්ථු එතෙසූ</b>ති සමාසත්ථභාවෙන උපාදාරූපානම්පි පරිග්ගහො වත්තබ්බො සියා। <b>පඤ්චවිඤ්ඤාණසම්පටිච්ඡනාන</b>න්ති ඉදං නිදස්සනන්ති දට්ඨබ්බං। කිරියමනොධාතුචක්ඛුවිඤ්ඤාණාදයොපි හි එකාරම්මණාභින්නවත්ථුකා චාති පාකටොයමත්ථොති। <b>සන්තීරණාදීන</b>න්ති <pb V=.38/> <b>ආදි</b>-සද්දෙන වොට්ඨබ්බනජවනතදාරම්මණානි සඞ්ගය්හන්ති, එතානි ච සම්පටිච්ඡනාදීනි චුතිආසන්නානි ඉධාධිප්පෙතානීති දට්ඨබ්බං। තානි හි තදුද්ධං කම්මජරූපස්ස අනුප්පත්තිතො එකස්මිංයෙව හදයවත්ථුස්මිං වත්තන්ති, ඉතරානි පන පුරිමපුරිමචිත්තක්ඛණුප්පන්නෙ හදයවත්ථුස්මිං උත්තරුත්තරානි පවත්තන්තීති। ඡසු වා වත්ථූසු එකං හදයවත්ථුයෙව වත්ථු එතෙසන්ති එවං පන අත්ථෙ සති චුතිආසන්නතො ඉතරෙසං සම්පටිච්ඡනාදීනං ගහණං සියාති ඤාතබ්බං।
bod:එත්ථාහ – “කස්මා පනෙත්ථ කුසලත්තිකානන්තරං වෙදනාත්තිකොව වුත්තො”ති? කිස්මිං පන වුච්චමානෙ අයමනුයොගො න සියා, අපිච අවයවානං අනෙකභෙදතාදස්සනත්ථා තිකන්තරදෙසනා। සම්මාසම්බුද්ධෙන හි කුසලත්තිකෙන සබ්බධම්මානං තිධා විභාගං දස්සෙත්වා පුන තදවයවානං කුසලාදීනම්පි අනෙකභෙදභින්නතං දස්සෙන්තෙන තෙසං වෙදනාසම්පයොගවිභාගවිභාවනත්ථං “සුඛාය වෙදනාය සම්පයුත්තා”ති වුත්තං। කුසලා හි ධම්මා සියා සුඛාය වෙදනාය සම්පයුත්තා, සියා අදුක්ඛමසුඛාය වෙදනාය සම්පයුත්තා। අකුසලා ධම්මා සියා සුඛාය වෙදනාය සම්පයුත්තා, සියා දුක්ඛාය වෙදනාය සම්පයුත්තා, සියා අදුක්ඛමසුඛාය වෙදනාය සම්පයුත්තා, තථා අබ්යාකතා සම්පයොගාරහාති। එවං කුසලාදිධම්මානං <pb M=.41/> පච්චෙකං වෙදනාභෙදෙන විභාගදස්සනත්ථං කුසලත්තිකානන්තරං වෙදනාත්තිකං වත්වා ඉදානි සුඛසම්පයුත්තාදීනං පච්චෙකං විපාකාදිභෙදභින්නතං දස්සෙතුං වෙදනාත්තිකානන්තරං විපාකත්තිකො වුත්තො। සුඛසම්පයුත්තා හි ධම්මා සියා විපාකා, සියා විපාකධම්මධම්මා, සියා නෙවවිපාකනවිපාකධම්මධම්මා। තථා අදුක්ඛමසුඛසම්පයුත්තා, දුක්ඛසම්පයුත්තා පන සියා විපාකා, සියා විපාකධම්මධම්මාති ඉමිනා නයෙන අවසෙසත්තිකානං දුකානඤ්ච තස්ස තස්ස අනන්තරවචනෙ පයොජනං විභාවෙතබ්බං।
bod:3:<b>විපාකනිරුත්තිඤ්ච ලභන්තී</b>ති තෙසු විපාකසද්දස්ස නිරුළ්හතං දස්සෙති। <b>සුක්කකණ්හාදී</b>ති <b>ආදි</b>-සද්දෙන අකණ්හඅසුක්කඵස්සාදිභාවො පරිග්ගහිතො। සති පන පාක-සද්දස්ස ඵලපරියායභාවෙ රූපං විය න නිහීනො පක්කං විය විසිට්ඨො පාකොති <b>විපාකො</b>ති එවං වා එත්ථ අත්ථො දට්ඨබ්බො। <b>සබ්යාපාරතා</b>ති සඋස්සාහතා। <b>සන්තානෙ සබ්යාපාරතා</b>ති එතෙන චිත්තප්පයොගසඞ්ඛාතෙන කිරියාභාවෙන විපාකධම්මානං සන්තානවිසෙසමාහ “යතො යස්මිං චිත්තුප්පාදෙ කුසලාකුසලා චෙතනා, තංසන්තානෙ එව තස්සා විපාකුප්පත්තී”ති। එත්ථ ච “සබ්යාපාරතා”ති එතෙන ආවජ්ජනද්වයං විපාකඤ්ච නිවත්තෙති, “අනුපච්ඡින්නාවිජ්ජාතණ්හාමානෙ”ති ඉමිනා අවසිට්ඨං කිරියං නිවත්තෙති। උභයෙනපි අනුසයසහායසඋස්සාහතාලක්ඛණා <pb V=.39/> විපාකධම්මධම්මාති දස්සෙති। ලොකුත්තරකුසලානම්පි හි අනුසයා උපනිස්සයා හොන්ති, යතො “කතමෙ ධම්මා කුසලා? යස්මිං සමයෙ ලොකුත්තරං…පෙ॰… තස්මිං සමයෙ අවිජ්ජාපච්චයා සඞ්ඛාරා”තිආදිනා (විභ॰ 342) අරියමග්ගචෙතනාය අවිජ්ජාඋපනිස්සයතා පටිච්චසමුප්පාදවිභඞ්ගෙ පකාසිතා। නිරුස්සාහසන්තභාවලක්ඛණා විපාකා, උභයවිපරීතලක්ඛණා නෙවවිපාකනවිපාකධම්මධම්මාති।
bod:<b>අභිඤ්ඤාදිකුසලාන</b>න්ති <b>ආදි</b>-සද්දෙන “අහොසි කම්මං නාහොසි කම්මවිපාකො”ති (පටි॰ ම॰ 1.234) ඉමිනා තිකෙන සඞ්ගහිතං ගතිඋපධිකාලපයොගාභාවෙන අවිපාකං දිට්ඨධම්මවෙදනීයං උපපජ්ජවෙදනීයඤ්ච සඞ්ගණ්හාති। අපරාපරියවෙදනීයං පන සංසාරප්පවත්තියං අහොසිකම්මාදිභාවං න භජති। <b>භාවනාය පහාතබ්බාදී</b>ති <b>ආදි</b>-සද්දෙන දස්සනෙන පහාතබ්බං සඞ්ගණ්හාති। උභයම්පි “විපාකානුප්පාදනෙ”ති වචනතො ගතිඋපධිකාලපයොගාභාවෙන අනුප්පන්නවිපාකමෙව අධිප්පෙතං භාවනාය පහාතබ්බස්සපි පවත්තිවිපාකස්ස <pb M=.42/> අනුජානනතො। යෙසං පන භාවනාය පහාතබ්බා අවිපාකා, තෙසං මතෙන <b>ආදි</b>-සද්දෙන දස්සනෙන පහාතබ්බස්ස අහොසිකම්මන්ති එවංපකාරස්සෙව පරිග්ගහොති වෙදිතබ්බං।
bod:4:“කථමාදින්නා”ති අයම්පි පඤ්හො ලබ්භති। “ඵලභාවෙනා”ති හි ආදානප්පකාරවචනං। කෙසඤ්චි ගොත්රභුපච්චවෙක්ඛණාදීනං උපෙතකිරියභූතානං තංකත්තුභූතානඤ්ච අත්ථානං උපෙතබ්බසම්බන්ධභාවතො තදභිධායිනොපි සද්දා සම්බන්ධා එවාති <b>“උපෙතසද්දසම්බන්ධිනා”</b>ති වුත්තං। <b>උපෙත</b>න්ති හි උපෙතබ්බත්ථෙ වුච්චමානෙ අවස්සං උපෙතකිරියා උපෙතා ච ඤායතීති। “රූපධාතුයා ඛො පන, ගහපති, යො ඡන්දො යො රාගො යා නන්දී යා තණ්හා යෙ උපයුපාදානා, චෙතසො අධිට්ඨානා අභිනිවෙසා අනුසයා”තිආදීසු “උපයො”ති තණ්හාදිට්ඨියො අධිප්පෙතාති ආහ <b>“උපය…පෙ॰… දිට්ඨීහී”</b>ති। <b>යථාසම්භව</b>න්ති “ආරම්මණකරණවසෙනා”තිආදිනා අට්ඨකථායං වුත්තඅත්ථෙසු යො යො සම්භවති යොජෙතුං, සො සොති අත්ථො। <b>න වචනානුපුබ්බෙනා</b>ති “කිං පන තං උපෙත”න්තිආදිනා වුත්තවචනානුපුබ්බෙන න යොජෙතබ්බො। <b>සබ්බපච්චයුප්පන්නාන</b>න්ති සබ්බතෙභූමකපච්චයුප්පන්නානං। <b>නාපජ්ජති</b> සාමඤ්ඤජොතනාය විසෙසෙ අවට්ඨානතො විසෙසත්ථිනා ච විසෙසො අනුපයුජ්ජතීති තං පන විසෙසං වුත්තප්පකාරං නියමෙත්වා දස්සෙතුං <b>“බොධනෙය්යා”</b>තිආදි වුත්තං।
bod:<b>උපෙතං දීපෙතී</b>ති යථා “පාචරියො”ති එත්ථ පගතො ආචරියො පාචරියොති <b>ප</b>-සද්දො පගතං <pb V=.40/> දීපෙති, එවං <b>උප</b>-සද්දො උපෙතං දීපෙති එව, න චෙත්ථ ගතාදිඅත්ථානං එකන්තෙන පච්චත්තවචනයොගො ඉච්ඡිතොති। <b>අතිසද්දො වියා</b>ති ච ඉදං සසාධනකිරියාදීපනසාමඤ්ඤෙන වුත්තන්ති දට්ඨබ්බං। <b>පච්චයභාවෙනා</b>ති එතෙන පුරිමනිබ්බත්තිං විසෙසෙති। තෙන සහජාතස්සපි උපාදානස්ස සඞ්ගහො කතො හොති। සහජාතොපි හි ධම්මො පච්චයභූතො පුරිමනිප්ඵන්නො විය වොහරීයති යථා “එකං මහාභූතං පටිච්ච තයො මහාභූතා”ති, “එකං ඛන්ධං පටිච්ච තයො ඛන්ධා”ති (පට්ඨා॰ 1.1.53) ච। <b>ධාතුකථායං පකාසිත</b>න්ති “උපපත්තිභවො පඤ්චහි ඛන්ධෙහි එකාදසහායතනෙහි සත්තරසහි ධාතූහි සඞ්ගහිතො। කතිහි අසඞ්ගහිතො। න කෙහිචි ඛන්ධෙහි එකෙනායතනෙන එකාය ධාතුයා අසඞ්ගහිතො”ති (ධාතු॰ 67) එවමාදිං <pb M=.43/> සන්ධායාහ। <b>තස්මා එවා</b>ති උපාදින්නසද්දානපෙක්ඛත්තා එව। <b>අවිසෙසෙත්වා</b>ති උපාදින්නානුපාදින්නවිසෙසං අකත්වා। උපාදානානං ආරම්මණභාවානතිවත්තනතො උපාදානෙහි උපාදාතබ්බාති වා <b>උපාදානියා,</b> උපාදාතුං වා අරහන්තීති <b>උපාදානියා,</b> උපාදානෙ නියුත්තාති වා <b>උපාදානියා ක</b>-කාරස්ස <b>ය</b>-කාරං කත්වාති එවමෙත්ථ අත්ථො දට්ඨබ්බොති।
bod:5:<b>විබාධනං</b> පීළනං කිලමනං <b>උපතාපො</b> පරිළාහො අප්පස්සද්ධිභාවො। <b>විදූසිතා මලීනා</b> ච යතො කෙචි අකිලෙසසභාවාපි අනිට්ඨඵලා ගාරය්හා ච ජාතා।
bod:6:“සීලමත්තකං, පරං විය මත්තායා”තිආදීසු මත්තා-සද්දස්ස පමාණවාචකතා දට්ඨබ්බා। මරියාදවාචකො වා මත්තා-සද්දො। විචාරො හෙත්ථ ඣානඞ්ගෙසු හෙට්ඨිමමරියාදො, න පඨමජ්ඣානඋපචාරජ්ඣානෙසු විය විතක්කො। සා පන විචාරමරියාදතා විතක්කාභාවෙන එතෙසං ජාතාති අවිතක්කග්ගහණං කතං। ඉදං වුත්තං හොති – අවිතක්කා හුත්වා විචාරමරියාදඣානඞ්ගෙසු විචාරහෙට්ඨිමකොටිකාති। අථ වා ඊසදත්ථො <b>මත්තා</b>-සද්දො “මත්තාසුඛපරිච්චාගා”තිආදීසු (ධ॰ ප॰ 290) විය। අයඤ්හෙත්ථ අත්ථො – විතක්කරහිතා භාවනාය අතිසුඛුමභූතවිචාරත්තා ඊසං විචාරා ච අවිතක්කවිචාරමත්තාති। න හි ඉතො පරං විචාරො අත්ථීති। යදි විතක්කවිසෙසරහිතා විචාරමත්තා, එවං සන්තෙ අවිතක්කවචනං කිමත්ථියන්ති ආහ <b>“විචාරමත්තවචනෙනා”</b>තිආදි। යදි විචාරමත්තතො අඤ්ඤෙසම්පි අවිතක්කානං අත්ථිභාවජොතනත්ථං අවිතක්කවචනං, අවිතක්කා ච විචාරමත්තා අවිචාරාති නිවත්තෙතබ්බා ගහෙතබ්බා ච, එවං සති විචාරමත්තා විසෙසනං, අවිතක්කා විසෙසිතබ්බාති විචාරමත්තාවිතක්කාති වත්තබ්බන්ති චොදනං මනසි කත්වා ආහ <b>“විසෙසනවිසෙසිතබ්බභාවො”</b>තිආදි। <b>යථාකාම</b>න්ති වත්තුඉච්ඡානුරූපං <pb V=.41/>। යෙන යෙන හි පකාරෙන ධම්මෙසු නිවත්තෙතබ්බගහෙතබ්බභාවා ලබ්භන්ති, තෙන තෙන පකාරෙන විසෙසනවිසෙසිතබ්බභාවො සම්භවතීති। පදානං අනුක්කමො <b>පදානුක්කමො</b>।
bod:<b>අවිතක්කා සවිතක්කා ච සවිචාරා අවිචාරා චා</b>ති අවිතක්කාසවිචාරා සවිතක්කා අවිචාරාති යොජෙතබ්බං। උභයෙකදෙසදස්සනම්පි උභයදස්සනන්ති අධිප්පායෙන <b>“යදි සවිතක්කසවිචාරා”</b>තිආදි වුත්තං। <b>ඉතරම්පි පකාසෙතු</b>න්ති <pb M=.44/> ඉදං යථා සවිතක්කසවිචාරෙසු චිත්තුප්පාදෙසු විතක්කො අවිතක්කසවිචාරතාය “අවිතක්කවිචාරමත්තො”ති වුත්තො, එවං යථාවුත්තචිත්තුප්පාදෙසු විචාරො “සවිතක්කඅවිචාරො”ති සක්කා විඤ්ඤාතුන්ති ඉමමත්ථං සන්ධාය වුත්තං। <b>විතක්කාභාවෙන එතෙ විචාරමත්තා</b>ති අයම්පි අත්ථො විසෙසනිවත්තිඅත්ථංයෙව <b>මත්තා</b>-සද්දං ගහෙත්වා වුත්තො। <b>විචාරමත්තා</b>ති හි විචාරමත්තවන්තොති විඤ්ඤායමානත්තා තදඤ්ඤවිසෙසවිරහසාමඤ්ඤතො නිවත්තෙත්වා විතක්කවිසෙසවිරහසඞ්ඛාතෙ <b>අවිතක්ක</b>-සද්දො සන්නිධාපිතො විසෙසෙති දුතියජ්ඣානධම්මෙති। යථාහ <b>“න විචාරතො”</b>තිආදි।
bod:7:<b>වෙදයමානා</b>ති අනුභවමානා। <b>සුඛාකාරෙ</b>ති ඉට්ඨාකාරෙ, ඉට්ඨානුභවනාකාරෙ වා। <b>උදාසිනා</b>ති නතිඅපනතිරහිතා। <b>සුඛදුක්ඛානං අවිරුද්ධා</b> තෙසං බ්යවධායිකාභාවතො। සුඛදුක්ඛානි විය හි සුඛදුක්ඛානං අනන්තරං පවත්තනතො බ්යවධායිකාභූතා න තෙහි විරුජ්ඣති, න පන සුඛදුක්ඛානි අනන්තරාපවත්තිතො। “උපපත්තිතො ඉක්ඛතීති උපෙක්ඛා”ති අයං පනත්ථො ඉධ <b>උපෙක්ඛා</b>-සද්දස්ස සබ්බුපෙක්ඛාපරියාදානතො න වුත්තො। න හි ලොභසම්පයුත්තාදිඋපෙක්ඛා උපපත්තිතො ඉක්ඛතීති। <b>තස්මා</b>ති යස්මා පීතිසහගතායෙව න සුඛසහගතා, සුඛසහගතාපි න පීතිසහගතා එවාති පීතිසහගතා සුඛසහගතා ච අඤ්ඤමඤ්ඤං භින්නා, තස්මා। සතිපි සුඛසහගතානං යෙභුය්යෙන පීතිසහගතභාවෙ යෙන සුඛෙන සමන්නාගතා සුඛසහගතා එව හොන්ති, න පීතිසහගතා, තං සුඛං නිප්පීතිකසුඛන්ති අයං විසෙසො ඉමිනා තිකෙන දස්සිතොති ඉමමත්ථං විභාවෙන්තො <b>“පීතිසහගතාති වත්වා”</b>තිආදිමාහ।
bod:<b>සිද්ධො</b>ති සාවසෙසං නිරවසෙසඤ්ච සුඛපීතියො සඞ්ගහෙත්වා පවත්තෙහි පඨමදුතියපදෙහි යො පීතිසහගතො ධම්මවිසෙසො, තං සුඛං, යො ච සුඛසහගතො ධම්මවිසෙසො, සා පීතීති සතිපි අඤ්ඤමඤ්ඤං සංසට්ඨභාවෙ පදන්තරසඞ්ගහිතභාවදීපනතොසිද්ධො ඤාතො විදිතොති අත්ථො। “චතුත්ථජ්ඣානසුඛං අතිපණීතසුඛන්ති ඔළාරිකඞ්ගතො නීහරිත්වා තස්ස පණීතභාවං දස්සෙතුං අයං <pb V=.42/> තිකො වුත්තො”ති කෙචි වදන්ති, තදෙතං සබ්බෙසං සුඛවෙදනාසම්පයුත්තධම්මානං ඉධ <b>“සුඛසහගතා”</b>ති වුත්තත්තා විචාරෙතබ්බං। තථා හි “සුඛභූමියං කාමාවචරෙ”තිආදිනා (ධ॰ ස॰ 1283) “කාමාවචරකුසලතො <pb M=.45/> චත්තාරො සොමනස්සසහගතචිත්තුප්පාදා”තිආදිනා (ධ॰ ස॰ 1598) ච නිද්දෙසො පවත්තොති।
bod:8:<b>නිබ්බානාරම්මණතං සන්ධායාහ,</b> න නිබ්බානපටිවිජ්ඣනං, ඉතරථා ගොත්රභුස්ස දස්සනභාවාපත්ති අචොදනීයා සියාති අධිප්පායො। නනු ච දිස්වා කත්තබ්බකිච්චකරණෙන සොතාපත්තිමග්ගොව දස්සනන්ති උක්කංසගතිවිජානනෙන නිබ්බානස්ස පටිවිජ්ඣනමෙව දස්සනන්ති ගොත්රභුස්ස දස්සනභාවාපත්ති න චොදෙතබ්බාවාති? න, දස්සනසාමඤ්ඤස්සෙව සුය්යමානත්තා දස්සනකත්තබ්බකිච්චකරණානඤ්ච භෙදෙන වුත්තත්තා। තත්ථ යදිපි “පඤ්ඤාය චස්ස දිස්වා ආසවා පරික්ඛීණා හොන්තී”තිආදීසු (ම॰ නි॰ 2.182) විය අභින්නකාලස්සපි භින්නකාලස්ස විය භෙදොපචාරදස්සනතො භෙදවචනං යුත්තං, දස්සනවිසෙසෙ පන අධිප්පෙතෙ දස්සනසාමඤ්ඤවචනං න කත්තබ්බන්ති දස්සනසාමඤ්ඤමත්තං ගහෙත්වා චොදනා කතාති <b>“නිබ්බානාරම්මණතං සන්ධායාහා”</b>ති වුත්තං। දුතියතතියමග්ගානම්පි ධම්මචක්ඛුපරියායසබ්භාවතො <b>“භාවනාභාවං අප්පත්ත”</b>න්ති වුත්තං। තත්ථ <b>භාවනා</b> වඩ්ඪනා। සා ච බහුලං උප්පත්තියා හොතීති ආහ <b>“පුනප්පුනං නිබ්බත්තනෙනා”</b>ති। <b>තථා හි සතී</b>ති “උභයපටික්ඛෙපවසෙනා”ති පදස්ස දස්සනභාවනාපටික්ඛෙපවසෙනාති අත්ථෙ සති। නනු ලොකියසමථවිපස්සනාපි යථාබලං කාමච්ඡන්දාදීනං පහායකා, තත්ර කථමිදං වුත්තං, න ච අඤ්ඤො පහායකො අත්ථීති චොදනං සන්ධායාහ <b>“අඤ්ඤෙහී”</b>තිආදි।
bod:9:<b>අප්පහාතබ්බහෙතුමත්තෙසූ</b>ති අප්පහාතබ්බහෙතුකමත්තෙසු। සබ්බො කුසලාබ්යාකතධම්මො <b>යථාධිප්පෙතත්ථො। සමාසො න උපපජ්ජති</b> අසමත්ථභාවතො। <b>යෙස</b>න්ති යෙ තතියරාසිභාවෙන වුත්තා ධම්මා, අත්ථො තෙසං। <b>උභින්න</b>න්ති විසුං විසුං යොජෙතබ්බතාය ද්වෙ පහාතබ්බහෙතුසද්දාති කත්වා වුත්තං। <b>එත</b>න්ති “නෙවදස්සනෙන නභාවනාය පහාතබ්බො හෙතු එතෙසං අත්ථී”ති එතං වචනං। <b>තෙහි</b> දස්සනභාවනාපදෙහි <b>යුත්තෙන</b> පහාතබ්බහෙතුකපදෙන। <b>එවඤ්ච කත්වා</b>ති එවං දස්සනභාවනාපදෙහි පහාතබ්බහෙතුකපදස්ස විසුං විසුං යොජනතො। එවඤ්හි පුරිමපදද්වය…පෙ॰… දස්සනමෙතං හොතීති। <b>එව</b>න්ති දස්සනභාවනාහි නපහාතබ්බො හෙතු එතෙසන්ති එවං අත්ථෙ සති। “හෙතු…පෙ॰… සියා”ති <pb M=.46/> එතස්ස “පුරිමස්මිඤ්හි අත්ථෙ”තිආදිනා අහෙතුකානං අග්ගහිතභාවදස්සනවසෙන අත්ථං වත්වා ඉදානි “අථ වා”තිආදිනා දුතියස්සෙව අත්ථස්ස යුත්තභාවං <pb V=.43/> විභාවෙන්තො <b>“ගහෙතබ්බත්ථස්සෙවා”</b>තිආදිමාහ। සො හි “එවමත්ථො ගහෙතබ්බො”ති වුත්තත්තා ගහෙතබ්බත්ථො।
bod:10:<b>අඤ්ඤථා</b>ති ආරම්මණකරණමත්තෙ අධිප්පෙතෙ। කථං පනෙතං ජානිතබ්බං <b>“ආරම්මණං කත්වා</b>ති එතෙන චතුකිච්චසාධකං ආරම්මණකරණං වුච්චතී”ති? සාමඤ්ඤජොතනාය විසෙසෙ අවට්ඨානතො අරියමග්ගධම්මානංයෙව ච අපචයගාමිභාවතො। “චත්තාරො මග්ගා අපරියාපන්නා අපචයගාමිනො”ති (ධ॰ ස॰ 1021) හි වුත්තං। තෙනෙවාහ “අරියමග්ගානං එතං අධිවචන”න්ති। එතෙනෙව වා විසෙසුපලක්ඛණහෙතුභූතෙන වචනෙන යථාවුත්තො ආරම්මණකරණවිසෙසො විඤ්ඤායති। උක්කංසගතිවිජානනෙන වා අයමත්ථො වෙදිතබ්බො। <b>පච්චවෙක්ඛණාදීන</b>න්ති වොදානාදයො සඞ්ගණ්හාති। <b>හෙතුභාවෙනා</b>ති සම්පාපකහෙතුභාවෙන। ඤාපකො කාරකො සම්පාපකොති තිවිධො හි හෙතු, තථා ඤාපෙතබ්බාදිභාවෙන ඵලං। යථා නිරයාදිමනුස්සභාවාදිගාමිපටිපදාභාවතො අකුසලලොකියකුසලචිත්තුප්පාදා “ආචයගාමිනො ධම්මා”ති වුත්තා, න මිච්ඡාදිට්ඨිආදිලොකියසම්මාදිට්ඨිආදිධම්මා එව, එවං නිබ්බානගාමිපටිපදාභාවතො ලොකුත්තරකුසලචිත්තුප්පාදා “අපචයගාමිනො”ති දට්ඨබ්බා, න අරියමග්ගධම්මා එවාති ඉමමත්ථං දස්සෙන්තො ආහ <b>“පුරිමපච්ඡිමාන”</b>න්තිආදි। තත්ථ අරියමග්ගස්සෙව නිබ්බානගාමිපටිපදාභාවො පරිබ්යත්තොති තස්සෙව අපචයගාමිභාවො යුත්තො, තදනුවත්තකත්තා පන සෙසධම්මෙ සඞ්ගහෙත්වා වුත්තං। අපචයෙ දුක්ඛපරිජානනාදිනා සාතිසයං ගමනං යෙසන්තෙ අපචයගාමිනොති “මග්ගා එව අපචයගාමිනො”ති වුත්තං। <b>පුරිමපච්ඡිමාන</b>න්ති ච ඉමස්මිං තිකෙ පඨමපදදුතියපදසඞ්ගහිතානං අත්ථානන්ති අත්ථො। “ජයං වෙරං පසවති (ධ॰ ප॰ 201), චරං වා යදි වා තිට්ඨ”න්තිආදීසු (ඉතිවු॰ 86, 110; සු॰ නි॰ 195) විය සානුනාසිකො ආචය-සද්දොති <b>“අනුනාසිකලොපො කතො”</b>ති වුත්තං। එත්ථ ච “ආචින”න්ති වත්තබ්බෙ “ආචය”න්ති බ්යත්තයවසෙන වුත්තන්ති දට්ඨබ්බං। <b>ආචයා හුත්වා ගච්ඡන්තී</b>ති එතෙන අපචිනන්තීති අපචයා, අපචයා හුත්වා ගච්ඡන්ති පවත්තන්තීති අයමත්ථො නයතො දස්සිතොති දට්ඨබ්බං।
bod:11:<b>ලොකියෙසු</b> <pb M=.47/> <b>අසෙක්ඛභාවානාපත්ති දට්ඨබ්බා</b>ති කස්මා එවං වුත්තං, නනු –
ind:“සික්ඛතීති ඛො භික්ඛු තස්මා සෙක්ඛොති වුච්චති। කිඤ්ච සික්ඛති, අධිසීලම්පි <pb V=.44/> සික්ඛති අධිචිත්තම්පි සික්ඛති අධිපඤ්ඤම්පි සික්ඛති। සික්ඛතීති ඛො භික්ඛු තස්මා සෙක්ඛොති වුච්චති (අ॰ නි॰ 3.86)। යොපි කල්යාණපුථුජ්ජනො අනුලොමපටිපදාය පරිපූරකාරී සීලසම්පන්නො ඉන්ද්රියෙසු ගුත්තද්වාරො භොජනෙ මත්තඤ්ඤූ ජාගරියානුයොගමනුයුත්තො පුබ්බරත්තාපරරත්තං බොධිපක්ඛියානං ධම්මානං භාවනානුයොගමනුයුත්තො විහරති ‘අජ්ජ වා ස්වෙ වා අඤ්ඤතරං සාමඤ්ඤඵලං අධිගමිස්සාමී’ති, සොපි සික්ඛතීති සෙක්ඛො”ති –
uni:වචනතො යථාවුත්තකල්යාණපුථුජ්ජනස්සපි සීලාදිධම්මා සෙක්ඛාති වුච්චන්තීති? න, පරියායභාවතො। නිප්පරියායෙන හි සෙක්ඛාසෙක්ඛභාවො යථාසම්භවං මග්ගඵලධම්මෙසු එවාති ලොකියෙසු සෙක්ඛභාවාසඞ්කාභාවතො අසෙක්ඛභාවානාපත්ති වුත්තා। තෙනෙවාහ <b>“සීලසමාධී”</b>තිආදි। අරහත්තඵලධම්මාපි සික්ඛාඵලභාවෙන පවත්තනතො හෙට්ඨිමඵලධම්මා විය සික්ඛාසු ජාතාතිආදිඅත්ථෙහි සෙක්ඛා සියුං, හෙට්ඨිමඵලධම්මාපි වා සික්ඛාඵලභාවෙන පවත්තනතො අරහත්තඵලධම්මා විය අසෙක්ඛාති චොදනං මනසිකත්වා <b>“පරිනිට්ඨිතසික්ඛාකිච්චත්තා”</b>ති වුත්තං, තථා <b>“හෙට්ඨිමඵලෙසු පනා”</b>තිආදි। “තං එව සාලිං භුඤ්ජාමි, සා එව තිත්තිරී, තානි එව ඔසධානී”තිආදීසු තංසදිසෙසු තබ්බොහාරො දට්ඨබ්බො। එතෙන ච සෙක්ඛසදිසා අසෙක්ඛා යථා “අමනුස්සො”ති වුත්තං හොතීති අඤ්ඤෙ। අඤ්ඤත්ථ “අරිට්ඨ”න්තිආදීසු වුද්ධිඅත්ථෙපි අ-කාරො දිස්සතීති වුද්ධිප්පත්තා සෙක්ඛා අසෙක්ඛාති අයම්පි අත්ථො වුත්තො।
bod:12:<b>කිලෙසවික්ඛම්භනසමත්ථතායා</b>ති ඉදං නිදස්සනමත්තං දට්ඨබ්බං। විතක්කාදිවික්ඛම්භනසමත්ථතාපි හෙත්ථ ලබ්භතීති। අකුසලවිද්ධංසනරසත්තා වා කුසලානං තත්ථ සාතිසයකිච්චයුත්තතං පරිත්තධම්මෙහි මහග්ගතානං පකාසෙතුං “කිලෙසවික්ඛම්භනසමත්ථතායා”ති වුත්තං। <b>විපාකකිරියෙසු දීඝසන්තානතාව,</b> න කිලෙසවික්ඛම්භනසමත්ථතා විපුලඵලතා චාති <pb M=.48/> අත්ථො। “විපුලං ඵලං විපුලඵල”න්ති එවං පන අත්ථෙ ගය්හමානෙ විපාකෙසුපි විපුලඵලතා ලබ්භතෙව। සොපි එකසෙසනයෙන අට්ඨකථායං වුත්තොති වෙදිතබ්බො। <b>මහන්තෙහි ගතා පටිපන්නා</b>ති අයං පනත්ථො තිණ්ණම්පි සාධාරණොති। ගුණතො අයං එත්තකොති සත්තානං පමාණං කරොන්තා විය පවත්තන්තීති ඔළාරිකා කිලෙසා <b>“පමාණකරා”</b>ති වුත්තා। තෙහි පරිතො ඛණ්ඩිතා පරිච්ඡින්නාති <b>පරිත්තා</b>। සතිපි කෙහිචි පරිච්ඡින්නත්තෙ මහාපමාණභාවෙන ගතා පවත්තාති <b>මහග්ගතා</b> <pb V=.45/>। පරිච්ඡෙදකරානං කිලෙසානං සුඛුමානම්පි අගොචරභාවතො තෙහි න කථඤ්චිපි පරිච්ඡින්නා වීතික්කන්තාති <b>අපරිච්ඡින්නා අප්පමාණා,</b> යතො තෙ “අපරියාපන්නා”තිපි වුච්චන්ති।
bod:14:<b>තිත්තිං න ජනෙන්ති</b> සන්තතරතාය අසෙචනකභාවතො। එත්ථ ච “පමාණකරෙහී”තිආදිකො අත්ථවිකප්පො “අතප්පකත්ථෙනා”තිආදිකාය හීනත්තිකපදවණ්ණනාය පරතො බහූසු පොත්ථකෙසු ලිඛීයති, යථාඨානෙ එව පන ආනෙත්වා වත්තබ්බො।
bod:15:ලොකියසාධුජනෙහිපි අතිජිගුච්ඡනීයෙසු ආනන්තරියකම්මනත්ථිකවාදාදීසු පවත්ති විනා විපල්ලාසබලවභාවෙන න හොතීති <b>“විපරියාසදළ්හතායා”</b>ති වුත්තං। <b>එතෙනා</b>ති “විපාකදානෙ සතී”තිආදිනා සතිපි කාලනියමෙ විපාකුප්පාදනෙ සාසඞ්කවචනෙන। <b>තස්මා</b>ති යස්මා යථාවුත්තනයෙන නියතතාය අතිප්පසඞ්ගො දුන්නිවාරො, තස්මා। <b>බලවතා…පෙ॰… පවත්තී</b>ති එතෙන අසමානජාතිකෙන අනිවත්තනීයවිපාකතං, සමානජාතිකෙන ච විපාකානුප්පාදනෙපි අනන්තරං විපාකුප්පාදනසමත්ථතාය අවිහන්තබ්බතං අනන්තරිකානං දස්සෙති। යතො තෙසං විපාකධම්මතා විය සභාවසිද්ධා <b>නියතානන්තරියතා। අඤ්ඤස්ස…පෙ॰… දානතො</b>ති ඉමිනාපි අසමානජාතිකාදීහි අනිවත්තනීයඵලතං එව විභාවෙති।
bod:චොදකො අධිප්පායං අජානන්තො “නනූ”තිආදිනා අතිප්පසඞ්ගමෙව චොදෙති। ඉතරො “නාපජ්ජතී”තිආදිනා අත්තනො අධිප්පායං විවරති। <b>එකන්තෙ</b>ති අවස්සම්භාවිනි। <b>සන්නියතත්තා</b>ති සම්පාදනෙ ජනනෙ නියතභාවතො। උපරතා අවිපච්චනසභාවාසඞ්කා යෙසු තානි උපරතාවිපච්ච…පෙ॰… සඞ්කානි, තබ්භාවො <b>උප…පෙ॰… සඞ්කත්තං,</b> තස්මා। <b>“න සමත්ථතාවිඝාතත්තා</b>ති <pb M=.49/> බලවතාපි ආනන්තරියෙන අනුපහන්තබ්බතං ආහ। <b>උපත්ථම්භකානි</b> අනුබලප්පදායකානි හොන්ති උප්පත්තියා සන්තානස්ස විසෙසිතත්තා। තෙන නෙසං විපාකානුප්පාදනෙපි අමොඝවුත්තිතං ආහ।
bod:16:<b>මග්ගකිච්චං</b> පරිඤ්ඤාදි। අට්ඨඞ්ගිකමග්ගසම්මාදිට්ඨිමග්ගසම්පයුත්තාලොභාදොසසඞ්ඛාතෙහි මග්ගහෙතූහි මග්ගසම්පයුත්තඛන්ධසෙසමග්ගඞ්ගසම්මාදිට්ඨීනං සහෙතුකභාවදස්සනතො තිණ්ණං නයානං <b>අසඞ්ගහිතසඞ්ගණ්හනවසෙනා</b>ති වුත්තං। <b>හෙතුබහුතාවසෙනා</b>ති බහුහෙතුකස්ස පඨමනයස්ස අනන්තරං බහුහෙතුකතාසාමඤ්ඤෙන <b>නික්ඛෙපකණ්ඩපාළියං</b> තතියං වුත්තනයො ඉධ <b>අට්ඨකථායං</b> දුතියං වුත්තො। යථාසකං <pb V=.46/> පච්චයෙහි පවත්තමානෙසු නිරීහකෙසු ධම්මෙසු කෙසඤ්චි අනුවත්තනීයභාවො න කෙවලං ධම්මසභාවතොයෙව, අථ ඛො පුරිමධම්මානං පවත්තිවිසෙසෙනපි හොතීති ආහ <b>“පුබ්බාභිසඞ්ඛාරවසෙනා”</b>ති। පවත්තිවිසෙසො හි පුරිමපුරිමානං චිත්තචෙතසිකානං උත්තරුත්තරෙසු විසෙසාධානං භාවනාපුබ්බාභිසඞ්ඛාරොති। <b>අනුවත්තයමානො</b>ති ගරුකාරයමානො। <b>උදාහරණවසෙනා</b>ති නිදස්සනවසෙන, න නිරවසෙසදස්සනවසෙන। <b>යස්මා පනා</b>තිආදිනා යථාවුත්තං අත්ථං පාඨන්තරෙන සාධෙති। තත්ථ හි අධිපතිපච්චයස්ස පච්චනීයෙ ඨිතත්තා මග්ගො අධිපති මග්ගාධිපතීති අයමත්ථො ලබ්භතීති। <b>සමානසද්දත්ථවසෙනා</b>ති සතිපි අඤ්ඤපදත්ථසමානාධිකරණසමාසත්ථභෙදෙ මග්ගාධිපතිසද්දත්ථභෙදාභාවං සන්ධාය වුත්තං।
bod:17:<b>උප්පන්න</b>-සද්දො උප්පාදාදිං පටිපජ්ජමානො, පත්වා විගතො චාති දුවිධෙසු අත්ථෙසු උභයෙසම්පි වාචකො, න පුරිමානංයෙවාති තමත්ථං දස්සෙතුං <b>“අනුප්පන්නා”</b>තිආදිමාහ। තත්ථ <b>උප්පන්නභාවො</b> උප්පාදාදිප්පත්තතා। තෙන අතීතාපි සඞ්ගහිතා හොන්ති। තෙනෙවාහ <b>“සබ්බො උප්පන්නභාවො”</b>ති। <b>උප්පන්නධම්මභාවො</b> “උප්පන්නා ධම්මා”ති පදෙන ගහිතධම්මභාවො, වත්තමානධම්මභාවොති අත්ථො। යො වා උප්පාදාදිප්පත්තො අත්තනො ච සභාවං ධාරෙති පච්චයෙහි ච ධාරීයති, සො උප්පන්නධම්මොති පච්චුප්පන්නභාවො <b>උප්පන්නධම්මභාවො</b>ති එවමෙත්ථ අත්ථො දට්ඨබ්බො। උප්පන්නධම්මෙ වත්වා “අනුප්පන්නා”ති වචනං න යථාධිගතපටිසෙධනන්ති කථමිදං පච්චෙතබ්බන්ති ආහ <b>“යදි හී”</b>තිආදි। කෙචි පනෙත්ථ “උප්පන්නාති පදෙන අතීතාපි සඞ්ගහිතා। යදි න සඞ්ගහිතා, නිබ්බානං විය තෙපි නවත්තබ්බාති වත්තබ්බං සියා <pb M=.50/>, න ච තථා වුත්ත”න්ති වදන්ති, තං පන තෙසං මතිමත්තමෙව। අයං පන තිකො ද්වින්නං අද්ධානං වසෙන පූරෙත්වා දස්සිතොති අට්ඨකථායං වක්ඛතීති। එවං සන්තෙ කස්මා අතීතා නවත්තබ්බාති න වුත්තාති? ධම්මවසෙන අසඞ්ගහිතත්තාභාවතො। ධම්මවසෙන හි අසඞ්ගහිතං නිබ්බානං තත්ථ නවත්තබ්බං ජාතං, න ච නියොගතො අතීතා නාම ධම්මා කෙචි අත්ථි, යෙ ඉධ අසඞ්ගහිතත්තා නවත්තබ්බා සියුන්ති। ඵලනිබ්බත්තිතො කාරණස්ස පුරෙතරං නිබ්බත්ති ඉධ පරිනිට්ඨිතසද්දෙන වුච්චති, න තස්ස හුත්වා විගතභාවොති ආහ <b>“අනාගතෙ වා”</b>ති। යතො මෙත්තෙය්යස්ස භගවතො උප්පජ්ජනකඵලම්පි “උප්පාදී”ති වුච්චති।
bod:20:<b>යස්ස ඣානා වුට්ඨහිත්වා</b>තිආදිනා “තෙනානන්දා”තිආදිපාළියා හෙට්ඨාපාළිං අත්ථවසෙන දස්සෙති। අයඤ්හි තත්ථ පාළි –
ind:“කථඤ්චානන්ද <pb V=.47/>, භික්ඛු අජ්ඣත්තමෙව චිත්තං සණ්ඨපෙති සන්නිසාදෙති එකොදිං කරොති සමාදහති। ඉධානන්ද, භික්ඛු විවිච්චෙව…පෙ॰… චතුත්ථං ඣානං උපසම්පජ්ජ විහරති। එවං ඛො…පෙ॰… සමාදහති। සො අජ්ඣත්තං සුඤ්ඤතං මනසි කරොති, තස්ස අජ්ඣත්තං සුඤ්ඤතං මනසිකරොතො සුඤ්ඤතාය චිත්තං න පක්ඛන්දති…පෙ॰… මුච්චති। එවං සන්තමෙතං, ආනන්ද, භික්ඛු එවං සම්පජානාති අජ්ඣත්තං ඛො මෙ සුඤ්ඤතං මනසිකරොතො අජ්ඣත්තං සුඤ්ඤතාය චිත්තං න පක්ඛන්දති…පෙ॰… මුච්චතීති, ඉතිහ තත්ථ සම්පජානො හොති। සො බහිද්ධා සුඤ්ඤතං…පෙ॰… අජ්ඣත්තබහිද්ධා සුඤ්ඤතං…පෙ॰… සො ආනෙඤ්ජං මනසි කරොති, තස්ස ආනෙඤ්ජං මනසිකරොතො ආනෙඤ්ජාය චිත්තං න පක්ඛන්දති…පෙ॰… මුච්චතීති, ඉතිහ තත්ථ සම්පජානො හොති। තෙනානන්ද, භික්ඛුනා”ති (ම॰ නි॰ 3.188)।
bod:තත්ථ <b>අජ්ඣත්තසුඤ්ඤතාදීසූ</b>ති අජ්ඣත්තං බහිද්ධා අජ්ඣත්තබහිද්ධා ච සුඤ්ඤතාය ආනෙඤ්ජෙ ච। <b>පඨමජ්ඣානාදිසමාධිනිමිත්තෙ</b>ති පාදකභූතපඨමජ්ඣානාදිසමාධිනිමිත්තෙ। අපගුණපාදකජ්ඣානතො වුට්ඨිතස්ස හි අජ්ඣත්තං සුඤ්ඤතං මනසිකරොතො තත්ථ චිත්තං න පක්ඛන්දති। තතො “පරස්ස සන්තානෙ නු ඛො කථ”න්ති බහිද්ධා මනසි කරොති, තත්ථපි න පක්ඛන්දති। තතො “කාලෙන අත්තනො සන්තානෙ, කාලෙන පරස්ස සන්තානෙ නු ඛො කථ”න්ති <pb M=.51/> අජ්ඣත්තබහිද්ධා මනසි කරොති, තත්ථපි න පක්ඛන්දති। තතො උභතොභාගවිමුත්තො හොතුකාමො “අරූපසමාපත්තියං නු ඛො කථ”න්ති ආනෙඤ්ජං මනසි කරොති, තත්ථපි න පක්ඛන්දති। “ඉදානි මෙ චිත්තං න පක්ඛන්දතී”ති විස්සට්ඨවීරියෙන න භවිතබ්බං, පාදකජ්ඣානමෙව පන සාධුකං පුනප්පුනං මනසි කාතබ්බං, එවමස්ස රුක්ඛං ඡින්දතො ඵරසුම්හි අවහන්තෙ පුනප්පුනං නිසිතනිසිතං කාරෙත්වා ඡින්දන්තස්ස ඡිජ්ජෙ ඵරසු විය කම්මට්ඨානෙ මනසිකාරො වහතීති දස්සෙතුං <b>“තස්මිංයෙවා”</b>තිආදි වුත්තන්ති।
bod:<b>අත්ථතො ච අසමානත්තා</b>ති ඉදං කස්මා වුත්තං। නනු යෙසු අත්ථෙසු අජ්ඣත්ත-සද්දො වත්තති, තෙ සබ්බෙ දස්සෙත්වා ඉධාධිප්පෙතත්ථනිද්ධාරණත්ථං අත්ථුද්ධාරවසෙනෙතං වුත්තං। චක්ඛාදීසු ච අජ්ඣත්තික-සද්දො අජ්ඣත්තානං අබ්භන්තරතාවිසෙසමුපාදාය පවත්තති, යතො තෙ අජ්ඣත්තඅජ්ඣත්තාති වුච්චන්ති। අපිච “ඡ අජ්ඣත්තිකානී”ති ඉදං අජ්ඣත්තික-සද්දස්ස චක්ඛාදීනං අජ්ඣත්තභාවවිභාවනසබ්භාවතො ඉධ උදාහරණවසෙන වුත්තං। තෙනෙව හි අට්ඨකථායං අජ්ඣත්තිකදුකෙ “අජ්ඣත්තාව අජ්ඣත්තිකා”ති වුත්තං। එවඤ්ච සති න එත්ථ සද්දතො අසමානතාපි සියා, තස්මායෙව <pb V=.48/> යථාවුත්තචොදනං විසොධෙන්තො <b>“අයං පනෙත්ථා”</b>තිආදිමාහ। <b>තෙනා</b>ති තස්මා। <b>තංවාචකස්සා</b>ති අජ්ඣත්තජ්ඣත්තවාචකස්ස <b>සක්කා වත්තුං</b> තදත්ථස්ස අජ්ඣත්තභාවසබ්භාවතො।
bod:“න ඛො, ආනන්ද, භික්ඛු සොභති සඞ්ගණිකාරාමො සඞ්ගණිකාරතො සඞ්ගණිකාරාමතං අනුයුත්තො”තිආදිනා (ම॰ නි॰ 3.186) පබ්බජිතාසාරුප්පස්ස නෙක්ඛම්මසුඛාදිනිකාමලාභිතාය අභාවස්ස ච දස්සනෙන සඞ්ගණිකාරාමතාය, “නාහං, ආනන්ද, එකං රූපම්පි සමනුපස්සාමි, යත්ථ රත්තස්ස යථාභිරතස්ස රූපස්ස විපරිණාමඤ්ඤථාභාවා න උප්පජ්ජෙය්යුං සොකපරි…පෙ॰… උපායාසා”ති (ම॰ නි॰ 3.186) එවං රූපාදිරතියා ච ආදීනවං වත්වා සචෙ කොචි දුප්පඤ්ඤජාතිකො පබ්බජිතො වදෙය්ය “සම්මාසම්බුද්ධො ඛෙත්තෙ පවිට්ඨා ගාවියො විය අම්හෙයෙව ගණතො නීහරති, එකීභාවෙ නියොජෙති, සයං පන රාජරාජමහාමත්තාදීහි පරිවුතො විහරතී”ති, තස්ස වචනොකාසුපච්ඡෙදනත්ථං චක්කවාළපරියන්තාය පරිසාය මජ්ඣෙ නිසින්නොපි තථාගතො එකකොවාති දස්සනත්ථං “අයං ඛො පනා”ති දෙසනා ආරද්ධාති ආහ <b>“තප්පටිපක්ඛවිහාරදස්සනත්ථ”</b>න්ති। තත්ථ <b>සබ්බනිමිත්තාන</b>න්ති රූපාදීනං සඞ්ඛතනිමිත්තානං <pb M=.52/>। <b>අජ්ඣත්ත</b>න්ති විසයජ්ඣත්තං। <b>සුඤ්ඤත</b>න්ති අනත්තානුපස්සනානුභාවනිබ්බත්තඵලසමාපත්තිං। තෙනෙවාහ <b>“අජ්ඣත්ත”</b>න්තිආදි। තත්ථ දුතියෙ විකප්පෙ <b>ඨාන</b>-සද්දො කාරණපරියායො දට්ඨබ්බො। <b>සච්චකසුත්තෙනා</b>ති මහාසච්චකසුත්තෙන। තත්ථ හි –
ind:“අභිජානාමි ඛො පනාහං, අග්ගිවෙස්සන, අනෙකසතාය පරිසාය ධම්මං දෙසෙතා, අපිස්සු මං එකමෙකො එවං මඤ්ඤති ‘මමෙවාරබ්භ සමණො ගොතමො ධම්මං දෙසෙතී’ති। න ඛො පනෙතං, අග්ගිවෙස්සන, එවං දට්ඨබ්බං। යාවදෙව විඤ්ඤාපනත්ථාය තථාගතො පරෙසං ධම්මං දෙසෙතීති। සො ඛො අහං, අග්ගිවෙස්සන, තස්සායෙව කථාය පරියොසානෙ තස්මිංයෙව පුරිමස්මිං සමාධිනිමිත්තෙ අජ්ඣත්තමෙව චිත්තං සණ්ඨපෙමි සන්නිසාදෙමි, එකොදිං කරොමි, සමාදහාමි ‘යෙන සුදං නිච්චකප්පං විහරාමී”ති (ම॰ නි॰ 1.387) –
uni:ආගතන්ති।
bod:22:අඤ්ඤෙහි අනිදස්සනෙහි අඤ්ඤං විය කත්වා යථා “සිලාපුත්තකස්ස සරීර”න්ති। <b>ධම්මසභාවසාමඤ්ඤෙනා</b>තිආදිනා කිඤ්චාපි රූපායතනතො අඤ්ඤො නිදස්සනභාවො නාම නත්ථි, ධම්මසභාවො <pb V=.49/> පන අත්ථි। තතො ච රූපායතනස්ස විසෙසො නිදස්සනභාවෙන කතොති තදඤ්ඤධම්මවිසෙසකරො නිදස්සනභාවො රූපායතනතො අනඤ්ඤොපි අඤ්ඤො විය කත්වා උපචරිතොති දස්සෙති। <b>අත්ථවිසෙසො</b> සාමඤ්ඤවිසෙසත්ථභෙදො। <b>සයං සම්පත්තානං</b> ඵොට්ඨබ්බධම්මානං, <b>නිස්සයවසෙන සම්පත්තානං</b> ඝානජිව්හාකායානං ගන්ධරසානඤ්ච, ඉතරෙසං අසම්පත්තානං। <b>අඤ්ඤමඤ්ඤපතනං</b> අඤ්ඤමඤ්ඤස්ස යොග්යදෙසෙ අවට්ඨානං, <b>යෙන</b> පටිහනනභාවෙන। <b>බ්යාපාරාදී</b>ති චිත්තකිරියාවායොධාතුවිප්ඵාරවසෙන අක්ඛිපටලාදීනං හෙට්ඨා උපරි ච සංසීදනලඞ්ඝනාදිප්පවත්තිමාහ। <b>විකාරුප්පත්ති</b> විසදිසුප්පත්ති, විසයස්ස ඉට්ඨානිට්ඨභාවෙන අනුග්ගහො උපඝාතො චාති අත්ථො।
cen:තිකමාතිකාපදවණ්ණනා නිට්ඨිතා।
cha:දුකමාතිකාපදවණ්ණනා
bod:1-6:<b>සමානදෙසග්ගහණානං</b> <pb M=.53/> එකස්මිංයෙව වත්ථුස්මිං ගහෙතබ්බානං, එකවත්ථුවිසයානං වා। අථ වා සමානදෙසානං එකවත්ථුකත්තා සමානගහෙතබ්බභාවානං එකුප්පාදිතොති අත්ථො। යෙ ධම්මා හෙතුසහගතා, තෙ හෙතූහි සහ සඞ්ගය්හන්ති। යො ච තෙසං සහෙතුකභාවො, සො සහජාතාදීහි හෙතූහි කතොති කත්වා වුත්තං <b>“සමා…පෙ॰… සබ්භාව”</b>න්ති। <b>ආදි</b>-සද්දෙන චෙත්ථ සුප්පතිට්ඨිතභාවසාධනාදිහෙතුබ්යාපාරෙ පරිග්ගණ්හාති। <b>එකීභාවූපගමන</b>න්ති එකකලාපභාවෙන පවත්තමානානං චිත්තචෙතසිකානං සංසට්ඨතාය සමූහඝනභාවෙන දුවිඤ්ඤෙය්යනානාකරණතංයෙව සන්ධාය වුත්තං। <b>ධම්මනානත්තාභාවෙපී</b>ති සභාවත්ථභෙදාභාවෙපි। <b>පදත්ථනානත්තෙනා</b>ති නානාපදාභිධෙය්යතාභෙදෙන। එතෙන පකාරන්තරාපෙක්ඛං දුකන්තරවචනන්ති දස්සෙති। අනෙකප්පකාරා හි ධම්මා। තෙනෙව “සබ්බෙ ධම්මා සබ්බාකාරෙන බුද්ධස්ස භගවතො ඤාණමුඛෙ ආපාථං ආගච්ඡන්තී”ති (මහානි॰ 156; චූළනි॰ මොඝරාජමාණවපුච්ඡානිද්දෙස 85) වුත්තං। අයඤ්ච අත්ථො තිකෙසුපි දට්ඨබ්බො। යෙසං විනෙය්යානං යෙහි පකාරවිසෙසෙහි ධම්මානං විභාවනෙ කතෙ පටිවෙධො හොති, තෙසං තප්පකාරභෙදෙහි ධම්මානං විභාවනං। යෙසං පන යෙන එකෙනෙව පකාරෙන විභාවනෙ පටිවෙධො හොති, තෙසම්පි තං වත්වා ධම්මිස්සරත්තා තදඤ්ඤනිරවසෙසප්පකාරවිභාවනඤ්ච දෙසනාවිලාසොති ආහ <b>“දෙසෙතබ්බප්පකාරජානන”</b>න්තිආදි। නනු එකෙන පකාරෙන ජානන්තස්ස තදඤ්ඤප්පකාරවිභාවනං අඵලං <pb V=.50/> හොතීති? න හොති පටිසම්භිදාප්පභෙදස්ස උපනිස්සයත්තා। තෙ පකාරා එතෙසන්ති තප්පකාරා, තබ්භාවො <b>තප්පකාරතා</b>। ඉමිනා ධම්මානං විජ්ජමානස්සෙව පකාරවිසෙසස්ස විභාවනං දෙසනාවිලාසොති දස්සෙති।
bod:<b>අඤ්ඤත්ථාපී</b>ති “අහෙතුකා චෙව ධම්මා න ච හෙතූ”තිආදීසු। යථා පඨමදුකෙකදෙසෙ ගහෙත්වා දුතියතතියදුකෙහි සද්ධිං ඡට්ඨදුකනයෙ යොජනා “හෙතූ ධම්මා සහෙතුකාපි අහෙතුකාපී”තිආදයො තයො දුකා ලබ්භන්ති, එවං දුතියතතියදුකෙකදෙසෙ ගහෙත්වා පඨමදුකෙන සද්ධිං යොජනාය “සහෙතුකා ධම්මා හෙතූපි න හෙතූපි, අහෙතුකා ධම්මා හෙතූපි න හෙතූපි, හෙතුසම්පයුත්තා ධම්මා හෙතූපි න හෙතූපි, හෙතුවිප්පයුත්තා ධම්මා හෙතූපි න හෙතූපී”ති චත්තාරො දුකා <pb M=.54/> ලබ්භන්ති, තෙ පන වුත්තනයෙනෙව සක්කා දස්සෙතුන්ති න දස්සිතාති දට්ඨබ්බා। අථ වා පාළියං වුත්තෙහි චතුත්ථපඤ්චමෙහි අට්ඨකථායං දස්සිතෙහි පුරිමෙහි ද්වීහි නින්නානාකරණතො එතෙ න වුත්තා। සන්නිවෙසවිසෙසමත්තමෙව හෙත්ථ විසෙසොති। තෙනෙව හි නින්නානත්ථත්තා පාළියං ආගතදුකෙසු යථානිද්ධාරිතදුකානං යථාසම්භවං අවරොධනෙන අවුත්තතං දස්සෙතුං <b>“එතෙසු පනා”</b>තිආදිමාහ।
bod:අථ වා “එතෙන වා ගතිදස්සනෙනා”තිආදිනා වක්ඛමානනයෙන “හෙතූ චෙව ධම්මා අහෙතුකා චා”තිආදීනං සම්භවන්තානං දුකානං සඞ්ගහෙ සති එතෙසම්පි සඞ්ගහො සියා। යතො වා දුකතො පදං නිද්ධාරෙත්වා දුකන්තරං වුච්චති, තෙන සති ච නානත්තෙ දුකන්තරං ලබ්භති, න චෙත්ථ කොචි විසෙසො යථාවුත්තදුකෙහීති සංවණ්ණනාසු න දස්සිතන්ති දට්ඨබ්බං। එත්ථ ච යථා සහෙතුකදුකතො හෙතුසම්පයුත්තදුකස්ස, හෙතුසහෙතුකදුකතො ච හෙතුහෙතුසම්පයුත්තදුකස්ස පදත්ථමත්තතො නානත්තං, න සභාවත්ථතො। එවං සන්තෙපි සහෙතුකහෙතුසහෙතුකදුකෙ වත්වා ඉතරෙපි වුත්තා, එවං හෙතුසම්පයුත්තහෙතුහෙතුසම්පයුත්තදුකාදීහි සභාවත්ථනානත්තාභාවෙපි පදත්ථනානත්තසම්භවතො ධම්මනානත්තාභාවෙපි පදත්ථනානත්තෙන දුකන්තරං වුච්චතීති වුත්තත්තා “හෙතුසහගතා ධම්මා, න හෙතුසහගතා ධම්මා, හෙතුසහජාතා ධම්මා, න හෙතුසහජාතා ධම්මා। හෙතුසංසට්ඨා ධම්මා, හෙතුවිසංසට්ඨා ධම්මා। හෙතුසමුට්ඨානා ධම්මා, න හෙතුසමුට්ඨානා ධම්මා। හෙතුසහභුනො ධම්මා, න හෙතුසහභුනො ධම්මා”තිආදීනං, තථා “හෙතූ චෙව ධම්මා හෙතුසහගතා චා”තිආදීනං, “න හෙතූ ඛො පන ධම්මා හෙතුසහගතාපි, න හෙතුසහගතාපී”තිආදීනඤ්ච සම්භවන්තානං අනෙකෙසං දුකානං සඞ්ගහො අනුඤ්ඤාතො විය දිස්සති। තථා හි වක්ඛති “එතෙන වා ගතිදස්සනෙනා”තිආදි। එවං ආසවගොච්ඡකාදීසුපි අයමත්ථො යථාසම්භවං වත්තබ්බො। ධම්මානං වා සභාවකිච්චාදිං බොධෙතබ්බාකාරඤ්ච <pb V=.51/> යාථාවතො ජානන්තෙන ධම්මසාමිනා යත්තකා දුකා වුත්තා, තත්තකෙසු ඨාතබ්බං। අද්ධා හි තෙ දුකා න වත්තබ්බා, යෙ භගවතා න වුත්තාති වෙදිතබ්බං। න හෙතුහෙතුසම්පයුත්තදුකො ඡට්ඨදුකෙන නින්නානත්ථොති අධිප්පායො। <b>තෙසූ</b>ති පඨමදුකතතියදුකෙසු। යදි දුකන්තරෙහි දුකන්තරපදෙහි ච සමානත්ථත්තා එතෙසං දුකානං දුකන්තරපදානඤ්ච අවචනං <pb M=.55/>, එවං සති ඡට්ඨදුකෙ පඨමපදම්පි න වත්තබ්බං චතුත්ථදුකෙ දුතියපදෙන සමානත්ථත්තා। තථා ච ඡට්ඨදුකොයෙව න හොතීති චොදනං සන්ධායාහ <b>“චතුත්ථදුකෙ”</b>තිආදි। <b>දුකපූරණත්ථ</b>න්ති ඉදං සමානත්ථතංයෙව සන්ධාය වුත්තං, දෙසනාවිසෙසො පන විජ්ජතියෙව। අත්ථන්තරතාභාවෙපි පකාරභෙදහෙතුකං දුකන්තරවචනන්ති දස්සිතො හි අයමත්ථොති। <b>එතෙන ගතිදස්සනෙනා</b>ති අත්ථවිසෙසාභාවෙපි ඡට්ඨදුකපූරණසඞ්ඛාතෙන නයදස්සනෙන। <b>පඨමදුකෙ…පෙ॰… දස්සිතො</b> පාළියං වුත්තෙහි චතුත්ථපඤ්චමෙහි, අට්ඨකථායං දස්සිතෙහි පුරිමෙහි ද්වීහි, ඉධ දස්සිතෙහි චතූහි। <b>තෙසූ</b>ති දුතියතතියදුකෙසු। <b>පඨමදුකපක්ඛෙපෙන දස්සිතො</b> පාළියං ඡට්ඨදුකෙන ඉතරත්ර ච ඉතරදුකෙහීති වෙදිතබ්බං।
bod:7-13:<b>පච්චයභාවමත්තෙන…පෙ॰… අත්ථිත</b>න්ති එතෙන න පටිලද්ධත්තතාසඞ්ඛාතා සසභාවතාව අත්ථිතා, අථ ඛො පටිපක්ඛෙන අනිරොධො අප්පහීනතා අනිප්ඵාදිතඵලතා කාරණාසමුග්ඝාතෙන ඵලනිබ්බත්තනාරහතා චාති ඉමමත්ථං දස්සෙති। තථා හි “ඉමස්මිං සති ඉදං හොතී”ති එත්ථ “සතී”ති ඉමිනා වචනෙන යෙන විනා යං න හොති, තං අතීතාදිපි කාරණං සඞ්ගහිතමෙවාති। තෙනෙවාහ <b>“න සහෙතු…පෙ॰… කාලානමෙවා”</b>ති। <b>සමෙ…පෙ॰… දීපෙති</b> සමෙච්ච සම්භූය පච්චයෙහි කතන්ති <b>සඞ්ඛත</b>න්ති। <b>අයමෙතෙසං විසෙසො</b>ති අයං පච්චයනිබ්බත්තානං පච්චයවන්තතා අනෙකපච්චයනිප්ඵාදිතතා ච දුකද්වයෙ පුරිමපදත්ථානං භෙදො, ඉතරෙසං පන පුරිමපදසඞ්ගහිතධම්මවිධුරසභාවතායාති। <b>අවිනි…පෙ॰… ඨපනතො</b>ති “එත්තකා”ති පභෙදපරිච්ඡෙදනිද්ධාරණවසෙන අභිධම්මමාතිකායං ධම්මානං අවුත්තත්තා වුත්තං। සුත්තන්තමාතිකායං පන නිද්ධාරිතසරූපසඞ්ඛාවිසෙසත්තා විනිච්ඡිතත්ථපරිච්ඡෙදායෙව අවිජ්ජාදයො වුත්තාති। <b>“පථවීආදි රූප”</b>න්ති එතස්මිං අත්ථවිකප්පෙ අනෙකහෙතුකෙසු චිත්තුප්පාදෙසු හෙතූනං සහෙතුකභාවො විය සබ්බෙසං පථවීආදීනං රූපිභාවො සිද්ධොති ආහ <b>“පුරිම…පෙ॰… පජ්ජතී”</b>ති। න හි තෙසු නියතො කත්ථචි සංසාමිභාවොති। අනිච්චානුපස්සනාය වා ලුජ්ජති ඡිජ්ජති විනස්සතීති ගහෙතබ්බො ලොකොති තංගහණරහිතානං ලොකුත්තරානං නත්ථි ලොකතා। <b>තෙනෙවා</b>ති දුක්ඛසච්චභාවෙන පරිඤ්ඤෙය්යභාවෙනාති අත්ථො।
bod:<b>දුකබහුතා</b> <pb V=.52/> <b>ආපජ්ජතී</b>ති කස්මා වුත්තං, නනු වීසති දුකා විභත්තා, “අවුත්තොපි යථාලාභවසෙන වෙදිතබ්බො”ති ච වක්ඛතීති දුකබහුතා <pb M=.56/> ඉච්ඡිතා එවාති? සච්චමෙතං, තංයෙව පන දුකබහුතං අනිච්ඡන්තො එවමාහ। අපිච දුකබහුතා ආපජ්ජති, සා ච ඛො විඤ්ඤාණභෙදානුසාරිනී, තත්රාපි කාමාවචරකුසලතො ඤාණසම්පයුත්තානි, තථා මහාකිරියතො මනොද්වාරාවජ්ජනන්ති එවංපකාරානං සබ්බධම්මාරම්මණවිඤ්ඤාණානං අනාමසනතො න බ්යාපිනීති දස්සෙති <b>“දුකබහුතා”</b>තිආදිනා। අබ්යාපිභාවෙ පන දොසං දස්සෙන්තො <b>“තථා ච…පෙ॰… සියා”</b>ති ආහ। <b>නිද්දෙසෙන ච විරුද්ධ</b>න්ති “යෙ තෙ ධම්මා චක්ඛුවිඤ්ඤෙය්යා, න තෙ ධම්මා සොතවිඤ්ඤෙය්යා”තිආදිනා රූපායතනාදීනං පච්චෙකචක්ඛුවිඤ්ඤාණාදිනා කෙනචි විඤ්ඤෙය්යතං, සොතවිඤ්ඤාණාදිනා කෙනචි නවිඤ්ඤෙය්යතඤ්ච දස්සෙන්තෙන නික්ඛෙපරාසිනිද්දෙසෙන “ද්වින්නම්පි පදානං අත්ථනානත්තතො දුකො හොතී”ති ඉදං වචනං විරුද්ධං, තථා අත්ථුද්ධාරනිද්දෙසෙනපි අත්ථතො න සමෙතීති අත්ථො। <b>තත්ථා</b>ති තස්සං නික්ඛෙපරාසිසංවණ්ණනායං। යො ච පටිසෙධො කතො අත්ථනානත්තතො දුකං දස්සෙතුන්ති අධිප්පායො। <b>න හි සම…පෙ॰… සෙධෙතු</b>න්ති එතෙන “යෙ තෙ ධම්මා චක්ඛුවිඤ්ඤෙය්යා, න තෙ ධම්මා සොතවිඤ්ඤෙය්යා”ති එත්තකෙසු නිද්දෙසපදෙසු දුකපදද්වයප්පවත්ති පාළිතො එව විඤ්ඤායතීති දස්සෙති।
bod:<b>තථෙවා</b>ති උභින්නං කෙචින-සද්දානං අනියමතො චක්ඛුසොතාදිනිස්සයවොහාරෙන චක්ඛුසොතවිඤ්ඤාණාදිකො භින්නසභාවොයෙව ධම්මො අත්ථොති දස්සනවසෙන। රූපායතනමෙව හි චක්ඛුසොතවිඤ්ඤාණෙහි විඤ්ඤෙය්යාවිඤ්ඤෙය්යභාවතො “කෙනචි විඤ්ඤෙය්යං කෙනචි නවිඤ්ඤෙය්ය”න්ති ච වුච්චතීති। යදි එවං ඉමස්මිම්පි පක්ඛෙ දුකබහුතා ආපජ්ජතීති චොදනං මනසි කත්වා ආහ <b>“න චෙත්ථා”</b>තිආදි। <b>විඤ්ඤාතබ්බභෙදෙනා</b>ති විඤ්ඤාතබ්බවිසෙසෙන, විඤ්ඤෙය්යෙකදෙසෙනාති අත්ථො। <b>දුකභෙදො</b>ති දුකවිසෙසො, කෙනචි විඤ්ඤෙය්යදුකො, තප්පභෙදොයෙව වා। <b>සමත්තො</b> පරියත්තො පරිපුණ්ණොති අත්ථො। <b>යත්තකා විඤ්ඤාතබ්බා තත්තකා දුකා</b>ති දුකභෙදාපජ්ජනප්පකාරදස්සනං। <b>එවඤ්ච සතී</b>තිආදිනා ඉමිස්සා සංවණ්ණනාය ලද්ධගුණං දස්සෙති। “යෙ තෙ ධම්මා චක්ඛුවිඤ්ඤෙය්යා, න තෙ ධම්මා සොතවිඤ්ඤෙය්යා”ති රූපායතනස්සෙව වුත්තත්තා අත්ථභෙදාභාවතො කථමයං දුකො හොතීති ආහ <b>“විඤ්ඤාණනානත්තෙනා”</b>තිආදි। යදි පන සබ්බවිඤ්ඤාතබ්බසඞ්ගහෙ දුකොසමත්තො හොති, නික්ඛෙපරාසිනිද්දෙසො කථං නීයතීති ආහ <b>“එතස්ස පනා”</b>තිආදි।
bod:එත්ථ <pb M=.57/> පන යථා විඤ්ඤාණනානත්තෙන විඤ්ඤාතබ්බං භින්දිත්වා දුකෙ වුච්චමානෙ සතිපි විඤ්ඤාතබ්බානං <pb V=.53/> බහුභාවෙ යත්තකා විඤ්ඤාතබ්බා, තත්තකා දුකාති නත්ථි දුකබහුතා දුකසඞ්ගහිතධම්මෙකදෙසෙසු දුකපදද්වයප්පවත්තිදස්සනභාවතො। එවං ද්වින්නම්පි පදානං අත්ථනානත්තෙන දුකෙ වුච්චමානෙපි යත්තකානි විඤ්ඤාණානි, තත්තකා දුකාති නත්ථි දුකබහුතා දුකසඞ්ග…පෙ॰… භාවතො එව। න හි එකංයෙව විඤ්ඤාණං “කෙනචි කෙනචී”ති වුත්තං, කින්තු අපරම්පීති සබ්බවිඤ්ඤාණසඞ්ගහෙ දුකො සමත්තො හොති, න ච කත්ථචි දුකස්ස පච්ඡෙදො අත්ථි ඉන්ද්රියවිඤ්ඤාණානං විය මනොවිඤ්ඤාණස්සපි විසයස්ස භින්නත්තා। න හි අතීතාරම්මණං විඤ්ඤාණං අනාගතාදිආරම්මණං හොති, අනාගතාරම්මණං වා අතීතාදිආරම්මණං, තස්මා යථාලද්ධවිසෙසෙන විසිට්ඨෙසු මනොවිඤ්ඤාණභෙදෙසු තස්ස තස්ස විසයස්ස ආලම්බනානාලම්බනවසෙන දුකපදද්වයප්පවත්ති න සක්කා නිවාරෙතුං। තෙනෙව ච අට්ඨකථායං “මනොවිඤ්ඤාණෙන පන කෙනචි විඤ්ඤෙය්යඤ්චෙව අවිඤ්ඤෙය්යඤ්චාති අයමත්ථො අත්ථි, තස්මා සො අවුත්තොපි යථාලාභවසෙන වෙදිතබ්බො”ති භූමිභෙදවසෙන යථාලාභං දස්සෙස්සති। “වවත්ථානාභාවතො”ති ඉදම්පි අනාමට්ඨවිසෙසං මනොවිඤ්ඤාණසාමඤ්ඤමෙව ගහෙත්වා වුත්තං। පාළි පන ඉන්ද්රියවිඤ්ඤාණෙහි නයදස්සනවසෙන ආගතාති දට්ඨබ්බං। එවඤ්ච කත්වා ඉමිස්සාපි අත්ථවණ්ණනාය “කෙනචී”ති පදං අනියමෙන සබ්බවිඤ්ඤාණසඞ්ගාහකන්ති සිද්ධං හොති, නිද්දෙසෙන ච න කොචි විරොධො। චක්ඛුවිඤ්ඤෙය්යනසොතවිඤ්ඤෙය්යභාවෙහි දුකපදද්වයප්පවත්ති දස්සිතා, න පන චක්ඛුවිඤ්ඤෙය්යාචක්ඛුවිඤ්ඤෙය්යභාවෙහි විසෙසකාරණාභාවතො। කිඤ්ච “යෙ වා පනා”ති පදන්තරසම්පිණ්ඩනතොපි “යෙ තෙ ධම්මා චක්ඛුවිඤ්ඤෙය්යා…පෙ॰… න තෙ ධම්මා චක්ඛුවිඤ්ඤෙය්යා”ති (ධ॰ ස॰ 1101) එත්තාවතා දුකපදද්වයප්පවත්ති දස්සිතාති විඤ්ඤායති। පදන්තරභාවදස්සනත්ථො හි යෙවාපන-සද්දො යථා “යෙ කෙචි කුසලා ධම්මා, සබ්බෙ තෙ කුසලමූලා। යෙ වා පන කුසලමූලා, සබ්බෙ තෙ ධම්මා කුසලා”තිආදීසු (යම॰ 1.මූලයමක.1)। අඤ්ඤථා “යෙ තෙ ධම්මා චක්ඛුවිඤ්ඤෙය්යා, න තෙ ධම්මා සොතවිඤ්ඤෙය්යා। යෙ තෙ ධම්මා සොතවිඤ්ඤෙය්යා, න තෙ ධම්මා චක්ඛුවිඤ්ඤෙය්යා”ති පාළි අභවිස්ස। යං පන වදන්ති “යෙ තෙ ධම්මා චක්ඛුවිඤ්ඤෙය්යා…පෙ॰… න තෙ ධම්මා චක්ඛුවිඤ්ඤෙය්යාති ඉමිනා අත්ථතො ද්වෙ <pb M=.58/> දුකා වුත්තා හොන්තී”ති, තදපි චක්ඛුවිඤ්ඤෙය්යාචක්ඛුවිඤ්ඤෙය්යතං සොතවිඤ්ඤෙය්යාසොතවිඤ්ඤෙය්යතඤ්ච සන්ධාය වුත්තං, න පන “චක්ඛුවිඤ්ඤෙය්යනසොතවිඤ්ඤෙය්යතං සොතවිඤ්ඤෙය්යනචක්ඛුවිඤ්ඤෙය්යතඤ්චා”ති දට්ඨබ්බං। එතෙන පාළිපටිසෙධනඤ්ච නිවාරිතං දට්ඨබ්බං පටිසෙධනස්සෙව අභාවතො। තථා යස්ස ආරම්මණස්ස විජානනභාවෙන යො අත්ථො වුච්චමානො අනියමදස්සනත්ථං “කෙනචී”ති වුත්තො, සොයෙව තතො අඤ්ඤස්ස අවිජානනභාවෙන වුච්චමානො අනියමදස්සනත්ථං පුන “කෙනචී”ති වුත්තොති <pb V=.54/> තදත්ථදස්සනෙ තෙනෙවාති අයං පදත්ථො න සම්භවතීති න සක්කා වත්තුන්ති। එවමෙත්ථ යථා අට්ඨකථා අවට්ඨිතා, තථා අත්ථො යුජ්ජතීති වෙදිතබ්බං।
bod:14-19:සන්තානස්ස අජඤ්ඤමලීනභාවකරණතො කණ්හකම්මවිපාකහෙතුතො ච අපරිසුද්ධත්තා <b>“අසුචිභාවෙන සන්දන්තී”</b>ති වුත්තං। <b>තත්ථා</b>ති වණෙ। <b>පග්ඝරණක…පෙ॰… සද්දො</b>ති එතෙන ආසවො විය ආසවොති අයම්පි අත්ථො දස්සිතොති දට්ඨබ්බං। <b>ගොත්රභු…පෙ॰… වුත්තානී</b>ති එතෙන ගොත්රභුග්ගහණං උපලක්ඛණං යථා “කාකෙහි සප්පි රක්ඛිතබ්බ”න්ති දස්සෙති। ගොත්රභුසදිසා ගොත්රභූති පන අත්ථෙ සති ගුණප්පධානත්ථානං එකෙන සද්දෙන අවචනීයත්තා වොදානාදයොව වුත්තා භවෙය්යුං। අථ වා <b>ගොත්රභූ</b>ති එකසෙසෙන සාමඤ්ඤෙන වා අයං නිද්දෙසොති වෙදිතබ්බං। අභිවිධිවිසයං අවධින්ති විභත්තිං පරිණාමෙත්වා වත්තබ්බං।
bod:<b>සම්පයුත්තෙහි</b> ආසවෙහි <b>තංසහිතතා</b> ආසවසහිතතා। ඉදං වුත්තං හොති – යථා සහෙතුකානං සම්පයුත්තෙහි හෙතූහි සහෙතුකතා, න එවං සාසවාති වුත්තධම්මානං සම්පයුත්තෙහි ආසවෙහි සාසවතා, අථ ඛො විප්පයුත්තෙහීති। දුකන්තරෙ අවුත්තපදභාවොයෙවෙත්ථ දුකයොජනාය ඤායාගතතා। යදි එවං හෙතුගොච්ඡකෙ කථන්ති ආහ <b>“හෙතුගොච්ඡකෙ පනා”</b>තිආදි। <b>පඨමෙ දුකෙ දුතියස්ස පක්ඛෙපෙ එකො</b>ති චතුත්ථදුකමාහ। <b>පඨමෙ දුකෙ තතියස්ස පක්ඛෙපෙ ද්වෙ</b>ති “ආසවා චෙව ධම්මා ආසවවිප්පයුත්තා ච, ආසවවිප්පයුත්තා චෙව ධම්මා නො ච ආසවා”ති ඉමිනා සද්ධිං පඤ්චමදුකමාහ। <b>පඨමස්ස දුතියෙ දුකෙ පක්ඛෙපෙ එකො</b>ති “නො ආසවා ධම්මා සාසවාපි අනාසවාපී”ති අයමෙකො। <b>තතියෙ පඨමස්ස පක්ඛෙපෙ ද්වෙ</b>ති “ආසවා ධම්මා ආසවසම්පයුත්තාපි <pb M=.59/> ආසවවිප්පයුත්තාපි, නො ආසවාධම්මා ආසවසම්පයුත්තාපි ආසවවිප්පයුත්තාපී”ති ඉමෙ ද්වෙ। <b>තතියෙ දුතියස්ස පක්ඛෙපෙ එකො</b>ති “සාසවා ධම්මා ආසවසම්පයුත්තාපි ආසවවිප්පයුත්තාපී”ති එකො। <b>දුතියෙ තතියස්ස පක්ඛෙපෙ එකො</b>ති ඡට්ඨදුකමාහ। <b>තීහී</b>ති චතුත්ථපඤ්චමඡට්ඨෙහි। <b>ඉතරෙ</b>ති තදවසිට්ඨා පඤ්ච। තෙ පන පඨමෙ තතියදුකදුතියපදපක්ඛෙපෙ එකො, දුතියෙ පඨමදුකදුතියපදපක්ඛෙපෙ එකො, තතියෙ පඨමස්ස එකෙකපදපක්ඛෙපෙ ද්වෙ, තතියෙ දුතියදුකපඨමපදපක්ඛෙපෙ එකොති එවං වෙදිතබ්බා। “සාසවා ධම්මා ආසවාපි නො ආසවාපි। ආසවසම්පයුත්තා ධම්මා ආසවාපි නො ආසවාපි। ආසවවිප්පයුත්තා ධම්මා ආසවාපි නො ආසවාපී”ති එතෙසම්පි, “ආසවසහගතා ධම්මා නො ආසවසහගතා ධම්මා”ති එවමාදීනඤ්ච අග්ගහණෙ කාරණං ගහණනයො ච පුබ්බෙ වුත්තනයෙනෙව වෙදිතබ්බං।
bod:<b>එස</b> <pb V=.55/> <b>නයො</b>ති යො එස පඨමදුකෙ දුතියදුකපක්ඛෙපාදිකො උපායො ඉධ ආසවගොච්ඡකෙ වුත්තො, එස නයො සංයොජනගොච්ඡකාදීසු දුකන්තරනිද්ධාරණෙති අත්ථො। තත්ථ පාළියං අනාගතදුකා සංයොජනගොච්ඡකෙ තාව “සංයොජනා චෙව ධම්මා සංයොජනවිප්පයුත්තා ච, සංයොජනවිප්පයුත්තා චෙව ධම්මා නො ච සංයොජනා, සංයොජනා ධම්මා සංයොජනසම්පයුත්තාපි සංයොජනවිප්පයුත්තාපි, නො සංයොජනා ධම්මා සංයොජනසම්පයුත්තාපි සංයොජනවිප්පයුත්තාපි, නො සංයොජනා ධම්මා සංයොජනියාපි අසංයොජනියාපි, සංයොජනියා ධම්මා සංයොජනසම්පයුත්තාපි සංයොජනවිප්පයුත්තාපී”ති පඤ්ච। එවං ගන්ථඔඝයොගඋපාදානගොච්ඡකෙසු පච්චෙකං පඤ්ච। නීවරණගොච්ඡකෙ පන නීවරණානං නීවරණවිප්පයුත්තභාවාභාවතො “නො නීවරණා ධම්මා නීවරණියාපි අනීවරණියාපි, නො නීවරණා ධම්මා නීවරණසම්පයුත්තාපි නීවරණවිප්පයුත්තාපි, නීවරණියා ධම්මා නීවරණසම්පයුත්තාපි නීවරණවිප්පයුත්තාපී”ති තයො। තථා පරාමාසගොච්ඡකෙ “නො පරාමාසා ධම්මා පරාමට්ඨාපි අපරාමට්ඨාපි, නො පරාමාසා ධම්මා පරාමාසසම්පයුත්තාපි පරාමාසවිප්පයුත්තාපි, පරාමට්ඨා ධම්මා පරාමාසසම්පයුත්තාපි පරාමාසවිප්පයුත්තාපී”ති। කිලෙසගොච්ඡකෙ “නො කිලෙසා ධම්මා සංකිලෙසිකාපි අසංකිලෙසිකාපි, නො කිලෙසා ධම්මා සංකිලිට්ඨාපි අසංකිලිට්ඨාපි, නො කිලෙසා ධම්මා කිලෙසසම්පයුත්තාපි කිලෙසවිප්පයුත්තාපි, සංකිලෙසිකා ධම්මා <pb M=.60/> සංකිලිට්ඨාපි අසංකිලිට්ඨාපි, සංකිලෙසිකා ධම්මා කිලෙසසම්පයුත්තාපි කිලෙසවිප්පයුත්තාපි, අසංකිලිට්ඨා ධම්මා සංකිලෙසිකාපි අසංකිලෙසිකාපී”ති ඡ දුකාති එවං වෙදිතබ්බා। සෙසං වුත්තනයමෙව।
bod:20-25:<b>පච්චයභාවෙනා</b>ති සංයොජනත්ථං දස්සෙති। යථාසකං පච්චයභාවො එව හි කාමරාගාදීනං වට්ටසංයොජනන්ති। යදි එවං කථං කාමරාගාදීනංයෙව සංයොජනභාවොති ආහ <b>“සතිපී”</b>තිආදි। <b>අඤ්ඤෙස</b>න්ති සංයොජනෙහි අඤ්ඤෙසං කිලෙසාභිසඞ්ඛාරාදීනං। <b>තප්පච්චයභාවෙ</b>ති තෙසං කිලෙසකම්මවිපාකවට්ටානං පච්චයභාවෙ। ඔරම්භාගියුද්ධංභාගියභාවෙන සඞ්ගහිතා පරිච්ඡින්නා <b>ඔර…පෙ॰… සඞ්ගහිතා,</b> තෙහි කාමරාගාදීහි විසෙසපච්චයභූතෙහි। කාමකම්මභවාදීනං කාමූපපත්තිභවාදිනිප්ඵාදනෙපි නියමොති කත්වා ආහ <b>“තංතං…පෙ॰… හොතී”</b>ති। තෙන සංයොජනානං භාවෙ යථාවුත්තනියමානං කම්මූපපත්තිභවානං භාවං දස්සෙත්වා තදභාවෙ අභාවං දස්සෙන්තො <b>“න චා”</b>තිආදිමාහ। <b>බන්ධනං</b> අසෙරිභාවකරණං අන්දුබන්ධනාදයො විය। <b>ගන්ථකරණං</b> අවච්ඡින්නතාකරණං। <b>චක්කලකං</b> පාදපුඤ්ඡනරජ්ජුමණ්ඩලං। <b>න චොදෙතබ්බ</b>න්ති පඤ්ඤාචක්ඛුනා පචුරජනස්ස පස්සිතුං අසක්කුණෙය්යත්තා යථාවුත්තවිසෙසස්ස සද්ධෙය්යතං ආහ। තිවිධො හි අත්ථො කොචි <pb V=.56/> පච්චක්ඛසිද්ධො යො රූපාදිධම්මානං පච්චත්තවෙදනීයො අනිද්දිසිතබ්බාකාරො, සබ්බධම්මානං සභාවලක්ඛණන්ති වුත්තං හොති। කොචි අනුමානසිද්ධො යො ඝටාදීසු පටාදීසු ච පසිද්ධෙන පච්චයායත්තභාවෙන ඝටපට-සද්දාදීනං අනිච්චතාදිආකාරො, කොචි ඔකප්පනසිද්ධො යො පචුරජනස්ස අච්චන්තමදිට්ඨො සද්ධාවිසයො සග්ගනිබ්බානාදි। තත්ථ යස්ස සත්ථුනො වචනං පච්චක්ඛසිද්ධෙ අනුමානසිද්ධෙ ච අත්ථෙ න විසංවාදෙති අවිපරීතප්පවත්තියා, තස්ස වචනෙන සද්ධෙය්යත්ථසිද්ධීති තථාරූපො ච භගවාති <b>“ධම්මානං සභාව…පෙ॰… න චොදෙතබ්බ”</b>න්ති වුත්තං। එස නයො ඉතො පරෙසුපි එවරූපෙසු।
bod:26-37:යථා සරභෙහි අතික්කමිතබ්බා පබ්බතරාජි සරභනියා, එවං ඔඝනියාති සද්දසිද්ධීති ආහ <b>“තෙනා”</b>තිආදි।
bod:50-54:විපරියෙසග්ගාහො පරාමසනන්ති “පරතො”ති එත්ථ න ධම්මසභාවතො අඤ්ඤථාමත්තං පරන්ති අධිප්පෙතං, අථ ඛො තබ්බිපරියායොති ආහ <b>“පරතොති නිච්චාදිතො”</b>ති।
bod:55-68:යදි <pb M=.61/> සභාවතො අවිජ්ජමානං, කථමාරම්මණභාවොති ආහ <b>“විචිත්තසඤ්ඤාය සඤ්ඤිත”</b>න්ති, පරිකප්පනාමත්තසිද්ධන්ති අත්ථො। දුවිඤ්ඤෙය්යනානත්තතාය නිරන්තරභාවූපගමනං සංසට්ඨභාවොති <b>“සුවිඤ්ඤෙය්යනානත්තත්තා න සංසට්ඨතා”</b>ති වුත්තං। <b>තෙසං</b> අරූපක්ඛන්ධානං। <b>ඉතරෙහි</b> රූපනිබ්බානෙහි। කිං පන කාරණං සමානුප්පාදනිරොධානං එකකලාපභූතානං අරූපධම්මානමෙව අඤ්ඤමඤ්ඤං සංසට්ඨතා වුච්චති, න පන තථාභූතානම්පි රූපධම්මානන්ති ආහ <b>“එස හි තෙසං සභාවො”</b>ති। තෙන යදිපි කෙචි අරූපධම්මා විසුං ආරම්මණං හොන්ති, දන්ධප්පවත්තිකත්තා පන රූපධම්මානංයෙව සුවිඤ්ඤෙය්යනානත්තං, න අරූපධම්මානන්ති තෙසං සංසට්ඨභාවො තදභාවො ච ඉතරෙසං සභාවසිද්ධොති දස්සෙති। සමූහඝනතාය වා දුබ්බිභාගතරත්තා නත්ථි අරූපධම්මානං විසුං ආරම්මණභාවොති දුවිඤ්ඤෙය්යනානත්තත්තා තෙසංයෙව සංසට්ඨතා। <b>අමුඤ්චිත්වා</b> තදධීනවුත්තිතාය <b>ගහෙතබ්බතො</b> බුද්ධියා।
bod:83-100:කාමතණ්හා <b>කාමො</b> උත්තරපදලොපෙන යථා රූපභවො රූපං। එවං සෙසෙසුපි। <b>ආරම්මණකරණවසෙනා</b>ති එතෙන කාමරූපාරූපතණ්හානං විසයභාවො යථාක්කමං කාමරූපාරූපාවචරතාය කාරණන්ති දස්සෙති। අවස්සඤ්චෙතමෙවං සම්පටිච්ඡිතබ්බං, අඤ්ඤථා කාමාවචරාදිභාවො <pb V=.57/> අපරිපුණ්ණවිසයො සියා। යදි හි ආලම්බිතබ්බධම්මවසෙන භූමිපරිච්ඡෙදො, එවං සති අනාරම්මණානං සඞ්ගහො න සියා। අථ විපාකදානවසෙන, එවම්පි අවිපාකානං සඞ්ගහො න සියා, තස්මා ආරම්මණකරණවසෙන පරියාපන්නානං භූමිපරිච්ඡෙදො කාතබ්බො। එවඤ්හි සති කාමාවචරාදිභාවො පරිපුණ්ණවිසයො සියා। තෙනෙවාහ <b>“එවඤ්හි සතී”</b>තිආදි। අපරියාපන්නානං පන ලොකතො උත්තිණ්ණභාවෙන අනුත්තරභූමිතා। <b>අකාමාවචරාදිතා නාපජ්ජතී</b>ති අබ්යාපිතදොසං පරිහරති, <b>කාමාවචරාදිතා නාපජ්ජතී</b>ති අතිබ්යාපිතදොසං। නනු ච ඉමස්මිං පක්ඛෙ කාමතණ්හා කතමා, කාමාවචරධම්මාරම්මණා තණ්හා, කාමාවචරධම්මා කතමෙ, කාමතණ්හාවිසයාති ඉතරීතරනිස්සයතා දොසොති? න, අවීචිආදිඑකාදසොකාසනින්නතාය කිඤ්චි තණ්හං කාමතණ්හාභාවෙන ගහෙත්වා තංසභාවාය විසයභාවෙන කාමාවචරධම්මානං උපලක්ඛෙතබ්බත්තා।
bod:ඉදානි යථාවුත්තමත්ථං පාඨෙන සමත්ථෙන්තො <b>“නික්ඛෙපකණ්ඩෙපී”</b>තිආදිමාහ। තත්ථ හි කාමතණ්හාය ආලම්බිතබ්බත්තා කාමධාතුපරියාපන්නධම්මා ච කාමභවසඞ්ඛාතෙ <pb M=.62/> කාමෙ ඔගාළ්හා හුත්වා චරන්ති, නාඤ්ඤත්ථාති <b>එත්ථාවචරා</b>ති වුත්තන්ති। විසෙසත්ථිනා විසෙසො අනුපයුජ්ජතීති ඉමමත්ථං දස්සෙන්තො ආහ <b>“ලොකස්ස වසෙන පරියාපන්නනිච්ඡයතො”</b>ති। තෙන ලොකියධම්මෙසු පරියාපන්න-සද්දස්ස නිරුළ්හතං දස්සෙති භගවතො තදුච්චාරණානන්තරං විනෙය්යානං තදත්ථපටිපත්තිතො। පරිච්ඡෙදකාපෙක්ඛා පරිච්ඡින්නතාති <b>“පරිච්ඡෙදකාරිකාය තණ්හායා”</b>ති වුත්තං। සා හි ධම්මානං කාමාවචරාදිභාවං පරිච්ඡින්දති। <b>පරි</b>-සද්දො චෙත්ථ “උපාදින්නා”තිආදීසු උප-සද්දො විය සසාධනං කිරියං දීපෙතීති අයමත්ථො වුත්තොති දට්ඨබ්බං।
bod:නිය්යානකරණසීලා <b>නිය්යානිකා</b> යථා “අපූපභක්ඛනසීලො ආපූපිකො”ති, නිය්යානසීලා එව වා। රාගදොසමොහාව ගහිතාති ඤායති, ඉතරථා පහානෙකට්ඨතාවචනං නිප්පයොජනං සියා। “රණොහතා න ජොතන්ති, චන්දසූරියා සතාරකා”තිආදීසු රණ-සද්දස්ස රෙණුපරියායතා දට්ඨබ්බා। සම්පහාරපරියායත්තා යුද්ධ-සද්දස්ස සම්පහාරො ච පහරිතබ්බාධාරොති අකුසලසෙනාව “සරණා”ති වුත්තා। <b>දුක්ඛාදීන</b>න්ති ඵලභූතානං දුක්ඛවිඝාතඋපායාසපරිළාහානං සභාගභූතාය ච මිච්ඡාපටිපදාය। <b>තන්නිබ්බත්තකසභාවානං අකුසලාන</b>න්ති එතෙන සබ්බෙසම්පි අකුසලානං සරණතං දස්සෙති।
cen:අභිධම්මදුකමාතිකාපදවණ්ණනා නිට්ඨිතා।
tit:සුත්තන්තිකදුකමාතිකාපදවණ්ණනා
bod:101-108:<b>විජ්ජාසභාගතාය</b> <pb V=.58/>, න සඞ්කප්පාදයො විය විජ්ජාය උපකාරකභාවතො। <b>“අභෙජ්ජං…පෙ॰… රුහතී”</b>ති උභයම්පි අනවසෙසප්පහානමෙව සන්ධාය වුත්තං। කිඤ්චාපි හි හෙට්ඨිමමග්ගෙහිපි පහීයමානා කිලෙසා තෙන තෙන ඔධිනා අනවසෙසමෙව පහීයන්ති, යෙ පන අවසිට්ඨා භින්දිතබ්බා, තෙ ලොභාදිකිලෙසභාවසාමඤ්ඤතො පුන විරුළ්හා විය හොන්ති। අරහත්තමග්ගෙ පන උප්පන්නෙ න එවං අවසිට්ඨාභාවතො। <b>තදුපචාරෙන</b> නිස්සයවොහාරෙන। කුසලෙහි තාපෙතබ්බාති වා <b>තපනියා,</b> තදඞ්ගාදිවසෙන බාධිතබ්බා පහාතබ්බාති අත්ථො। <b>සමානත්ථානි</b> අධිවචනාදීනං සඞ්ඛාදිභාවතො। “සබ්බෙව ධම්මා අධිවචනපථා”තිආදිනා අධිවචනාදීනං විසයභාවෙ න කොචි ධම්මො වජ්ජිතො, වචනභාවො එව ච <pb M=.63/> අධිවචනාදීනං වක්ඛමානෙන නයෙන යුජ්ජතීති අධිප්පායෙනාහ <b>“සබ්බඤ්ච වචනං අධිවචනාදිභාවං භජතී”</b>ති।
bod:109-118:අඤ්ඤං අනපෙක්ඛිත්වා සයමෙව අත්තනො නාමකරණසභාවො නාමකරණට්ඨොති, තෙන අරූපධම්මානං විය ඔපපාතිකනාමතාය පථවීආදීනම්පි නාමභාවො සියාති ආසඞ්කාය නිවත්තනත්ථං <b>“නාමන්තරානාපජ්ජනතො”</b>ති ආහ। න හි විනා පථවීආදිනාමෙනපි රූපධම්මා විය කෙසාදිනාමෙහි විනා වෙදනාදිනාමෙහි අඤ්ඤෙන නාමෙන අරූපධම්මා පිණ්ඩාකාරතො වොහරීයන්තීති। යං පන පරස්ස නාමං කරොති, තස්ස අඤ්ඤාපෙක්ඛං නාමකරණන්ති නාමකරණසභාවතා නත්ථීති සාමඤ්ඤනාමාදිකරණානං නාමභාවො නාපජ්ජති। යස්ස චඤ්ඤෙහි නාමං කරීයති, තස්ස නාමකරණසභාවතාය අභාවොයෙවාති නත්ථි නාමභාවො। යෙ පන අනාපන්නනාමන්තරා සභාවසිද්ධනාමා ච, තෙ වෙදනාදයොව නාමං නාමාති දස්සෙන්තො <b>“අත්තනාවා”</b>තිආදිමාහ। ඵස්සාදීනං ආරම්මණාභිමුඛතා තං අග්ගහෙත්වා අප්පවත්තියෙවාති දස්සෙතුං <b>“අවිනාභාවතො”</b>ති වුත්තං। <b>අධිවචනසම්ඵස්සො</b> මනොසම්ඵස්සො, සො නාමමන්තරෙන ගහෙතුං අසක්කුණෙය්යතාය පාකටොති නිදස්සනභාවෙන වුත්තො। <b>රුප්පනසභාවෙනා</b>ති නිදස්සනමත්තං දට්ඨබ්බං। පකාසකපකාසිතබ්බභාවෙනපි හි විනාපි නාමෙන රූපධම්මා පාකටා හොන්තීති। අථ වා පකාසකපකාසිතබ්බභාවො විසයිවිසයභාවො චක්ඛුරූපාදීනං සභාවො, සො රුප්පනසභාවෙ සාමඤ්ඤෙ අන්තොගධොති දට්ඨබ්බං।
bod:119-123:<b>ඉතො පුබ්බෙ පරිකම්ම</b>න්තිආදිනා සමාපත්තිවුට්ඨානකුසලතා විය සමාපත්තිකුසලතාපි <pb V=.59/> ඣානලාභීනංයෙව හොතීති වුත්තං විය දිස්සති। “ඉතරෙසම්පි අනුස්සවවසෙන සමාපත්තීනං අප්පනාපරිච්ඡෙදපඤ්ඤා ලබ්භතී”ති වදන්ති। “එවං සීලවිසොධනාදිනා සමාපත්තිං අප්පෙතීති ජානනකපඤ්ඤා සහ පරිකම්මෙන අප්පනාපරිච්ඡෙදජානනකපඤ්ඤා”ති කෙචි। <b>වුට්ඨානෙ කුසලභාවො</b> වුට්ඨානවසිතා। <b>පුබ්බෙ</b>ති සමාපජ්ජනතො පුබ්බෙ।
bod:124-134:සොභනෙ රතො සුරතො, තස්ස භාවො සොරච්චන්ති ආහ <b>“සොභනකම්මරතතා”</b>ති। සුට්ඨු වා ඔරතො විරතො සොරතො <pb M=.64/>, තස්ස භාවො සොරච්චන්ති। අයං පනත්ථො අට්ඨකථායං වුත්තො එව। <b>අප්පටිසඞ්ඛානං</b> මොහො। <b>කුසලභාවනා</b> බොධිපක්ඛියධම්මානං වඩ්ඪනා। <b>සඤ්ඤාණං</b> උපලක්ඛණං। <b>සවිග්ගහං</b> සබිම්බකං। <b>උපලක්ඛෙතබ්බාකාරං</b> ධම්මජාතං, ආරම්මණං වා। <b>අවික්ඛෙපො</b>ති චිත්තවික්ඛෙපපටිපක්ඛො। උජුවිපච්චනීකතාය හි පහානවුට්ඨානෙන ච අවික්ඛෙපො වික්ඛෙපං පටික්ඛිපති, පවත්තිතුං න දෙතීති।
bod:135-142:<b>කාරණසීලං</b> ලොකියං। <b>ඵලසීලං</b> ලොකුත්තරං තෙන සිජ්ඣතීති කත්වා, ලොකියස්සපි වා සීලස්ස කාරණඵලභාවො පුබ්බාපරභාවෙන දට්ඨබ්බො। <b>සම්පන්නසමුදායස්ස</b> පරිපුණ්ණසමූහස්ස। <b>අකුසලා සීලා</b> අකුසලා සමාචාරා। <b>සීලසම්පදා</b> සීලසම්පත්ති සීලගුණාති අත්ථො। <b>සහොත්තප්පං ඤාණ</b>න්ති ඔත්තප්පස්ස ඤාණප්පධානතං ආහ, න පන ඤාණස්ස ඔත්තප්පසහිතතාමත්තං। න හි ඔත්තප්පරහිතං ඤාණං අත්ථීති। <b>අධිමුත්තතා</b> අභිරතිවසෙන නිරාසඞ්කාපවත්ති। <b>නිස්සටතා</b> විසංයුත්තතා। එත්ථ ච අධිමුත්තතානිස්සටතාවචනෙහි තදුභයපරියායා ද්වෙ විමුත්තියො එකසෙසනයෙන ඉධ “විමුත්තී”ති වුත්තාති දස්සෙති। තථා හි වුත්තං “චිත්තස්ස ච අධිමුත්ති නිබ්බානඤ්චා”ති। උප්පජ්ජති එතෙනාති උප්පාදො, න උප්පාදොති <b>අනුප්පාදො,</b> තබ්භූතෙ අනුප්පාදපරියොසානෙ විමොක්ඛන්තෙ අනුප්පාදස්ස අරියමග්ගස්ස කිලෙසානං වා අනුප්පජ්ජනස්ස පරියොසානෙති ඨානඵලෙහි අරියඵලමෙව උපලක්ඛීයතීති දට්ඨබ්බං।
cen:මාතිකාපදවණ්ණනා නිට්ඨිතා।
cha:කාමාවචරකුසලපදභාජනීයවණ්ණනා
bod:1:<b>අප්පෙතු</b>න්ති <pb V=.60/> නිගමෙතුං। “පදභාජනීයං න වුත්ත”න්ති පදභාජනීයාවචනෙන අප්පනාවරොධං සාධෙත්වා පදභාජනීයාවචනස්ස කාරණං වදන්තො <b>“සරූපෙනා”</b>තිආදිමාහ। තත්ථ “ඵස්සො හොතී”තිආදීසු හොති-සද්දො අත්ථි-සද්දෙන අනානත්ථොති අධිප්පායෙන වුත්තං <b>“දුතියෙන හොති-සද්දෙනා”</b>ති। පුබ්බෙ අට්ඨකථාධිප්පායෙන වත්වා යථාවුත්තස්ස පාළිප්පදෙසස්ස අප්පනාවරොධො සමත්ථිතොති අත්තනො අධිප්පායං දස්සෙන්තො <b>“සඞ්ඛෙපෙනා”</b>තිආදිමාහ।
bod:<b>ඤාතුං</b> <pb M=.65/> <b>ඉච්ඡිතො</b>ති ලක්ඛණස්ස පුච්ඡාවිසයතං දස්සෙතුං වුත්තං। <b>යෙන කෙනචී</b>ති දස්සනාදිවිසෙසයුත්තෙන, ඉතරෙන වා। අවත්ථාවිසෙසො හි ඤාණස්ස දස්සනතුලනතීරණානි। <b>“අදිට්ඨත”</b>න්තිආදීසු ආහාති යොජෙතබ්බං, සබ්බත්ථ ච ලක්ඛණස්සාති। තඤ්හෙත්ථ අධිකතන්ති। <b>අදිට්ඨං ජොතීයති එතායා</b>ති එතෙන දිට්ඨං සංසන්දති එතායාති දිට්ඨසංසන්දනා। විමතිං ඡින්දති එතායාති විමතිච්ඡෙදනාති එතාසම්පි සද්දත්ථො නයතො දස්සිතො, අත්ථතො පන සබ්බාපි තථාපවත්තං වචනං, තදුප්පාදකො වා චිත්තුප්පාදොති වෙදිතබ්බං।
bod:අඤ්ඤමඤ්ඤතො පභිජ්ජතීති පභෙදො, විසෙසො, තෙන <b>පභෙදෙන। ධම්මානං දෙසන</b>න්ති කිඤ්චාපි සමයභූමිජාතිආරම්මණසභාවාදිවසෙන අනවසෙසප්පභෙදපරිග්ගහතො නිද්දෙසදෙසනාව වත්තුං යුත්තා, තථාපි කුසලාදිමාතිකාපදසඞ්ගහිතවිසෙසොයෙව ඉධ පභෙදොති අධිප්පෙතොති වුත්තං <b>“පභෙද…පෙ॰… දෙසනං ආහා”</b>ති। තෙනෙවාහ <b>අට්ඨකථායං</b> “කුසල…පෙ॰… දීපෙත්වාති ඵස්සො හොති…පෙ॰… අවික්ඛෙපො හොතී”ති (ධ॰ ස॰ අට්ඨ॰ ධම්මුද්දෙසවාර ඵස්සපඤ්චමකරාසිවණ්ණනා)। “ඵස්සො ඵුසනා”තිආදිනා ච පභෙදවන්තොව සාතිසයං නිද්දිට්ඨා, න පන මාතිකායං වුත්තප්පභෙදොති පභෙදවන්තදස්සනං නිද්දෙසො। <b>ඉදං වුත්තං හොතී</b>තිආදිනා “පභෙදෙ…පෙ॰… දස්සනත්ථ”න්ති ඉමස්ස වාක්යස්ස පිණ්ඩත්ථමාහ। යදි ධම්මා එව පුච්ඡිතබ්බා විස්සජ්ජෙතබ්බා ච, කස්මා කුසලාති පභෙදවචනන්ති ආහ <b>“තෙ පනා”</b>තිආදි। න හි පභෙදෙහි විනා පභෙදවන්තො අත්ථීති। “ඉමෙ ධම්මා කුසලා”ති එතෙන “ඵස්සො හොතී”ති, “ඵස්සො ඵුසනා”ති ච ආදිනා උද්දිට්ඨනිද්දිට්ඨානං ධම්මානං කුසලභාවො විස්සජ්ජිතො හොතීති ඉමිනා අධිප්පායෙන <b>“ඉමෙ ධම්මා කුසලාති විස්සජ්ජනෙපී”</b>ති ආහ। <b>ඉමස්මිඤ්හී</b>ති <b>හි</b>-සද්දො කාරණත්ථො। තෙන යස්මා ධම්මාව දෙසෙතබ්බා, තෙ ච කුසලා…පෙ॰… භෙදා දෙසෙතබ්බා <pb V=.61/>, තස්මාති එවං වා යොජනා। <b>ධම්මානමෙවා</b>ති අවධාරණඵලං දස්සෙති <b>“අවොහාරදෙසනාතො”</b>ති। <b>අත්ථානඤ්චා</b>ති <b>ච</b>-සද්දෙන “ඵස්සො ඵුසනා”ති එවමාදිසභාවනිරුත්තිං යථාවුත්තධම්මාදිඤාණඤ්ච සඞ්ගණ්හාති। “ඉති එවං අයං පවත්තෙතබ්බො නිවත්තෙතබ්බො චා”ති තථා තථා විධෙතබ්බභාවො ඉතිකත්තබ්බතා, තාය යුත්තො <b>ඉති…පෙ॰… යුත්තො</b> <pb M=.66/>, තස්ස විධෙතබ්බස්සාති අත්ථො, <b>විසෙසනත්තා</b> පභෙදස්සාති අධිප්පායො।
bod:ඉතිකත්තබ්බතායුත්තස්ස විසෙසිතබ්බත්තා <b>උද්දෙසො ධම්මප්පධානො,</b> තස්මා තත්ථ ධම්මස්ස විසෙසිතබ්බත්තා “කුසලා ධම්මා”ති අයං පදානුක්කමො කතො। <b>පුච්ඡා සංසයිතප්පධානා</b> අනිච්ඡිතනිච්ඡයනාය පවත්තෙතබ්බත්තා। තෙන සබ්බධම්මෙසු සමුග්ඝාටිතවිචිකිච්ඡානුසයානම්පි පුච්ඡා දෙසෙතබ්බපුග්ගලගතසංසයාපත්තිං අත්තනි ආරොපෙත්වා සංසයාපන්නෙහි විය පවත්තීයතීති දස්සෙති। කාමාවචරාදිභෙදො විය කුසලාදිභාවෙන කුසලාදිභෙදො ධම්මභාවෙන නියතොති ධම්මාති වුත්තෙ නිච්ඡයාභාවතො “කුසලා නු ඛො අකුසලා නු ඛො”තිආදිනා සංසයො හොතීති ආහ <b>“කුසලාදිභෙදො පන සංසයිතො”</b>ති। ධම්මභාවො පන කුසලාදීසු එකන්තිකත්තා නිච්ඡිතොයෙවාති වුත්තං <b>“න ච ධම්මභාවො සංසයිතො”</b>ති। තෙන සංසයිතො නිච්ඡෙතබ්බභාවෙන පධානො එත්ථ කුසලභාවො, න තථා ධම්මභාවොති ධම්මා කුසලාති වුත්තන්ති දස්සෙති।
bod:<b>චිත්තුප්පාදසමයෙ</b>ති චිත්තස්ස උප්පජ්ජනසමයෙ। “අථ විජ්ජමානෙ”ති එත්ථ අථ-සද්දස්ස අත්ථමාහ <b>“පච්ඡා”</b>ති। භොජනගමනාදීහි සමයෙකදෙසනානත්තං දස්සෙත්වා අවසෙසනානත්තං දස්සෙතුං <b>“සමවායාදී”</b>ති වුත්තං। <b>විසෙසිතා</b>ති එතෙන “නියමිතා”ති පදස්ස අත්ථං විවරති, තස්මා යථාවුත්තචිත්තවිසෙසිතබ්බතො සමයතොති අත්ථො। <b>යථාධිප්පෙතාන</b>න්ති කාමාවචරාදිවිසෙසයුත්තානං। “තස්මිං සමයෙ”ති චිත්තුප්පත්තියා විසෙසිතබ්බොපි සමයො යෙන චිත්තෙන උප්පජ්ජමානෙන විසෙසීයති, තස්සෙව චිත්තස්ස “යස්මිං සමයෙ”ති එත්ථ සයං විසෙසනභාවං ආපජ්ජති। තථා “තස්මිං සමයෙ”ති එත්ථ විසෙසනභූතං චිත්තං අත්තනා විසෙසිතබ්බසමයස්ස උපකාරත්ථං “යස්මිං සමයෙ…පෙ॰… චිත්ත”න්ති විසෙසිතබ්බභාවං ආපජ්ජති। උපකාරොති ච අඤ්ඤමඤ්ඤං අවච්ඡෙදකාවච්ඡින්දිතබ්බභාවොති දට්ඨබ්බං। පුරිමධම්මානං භඞ්ගසමකාලං, භඞ්ගානන්තරමෙව වා පච්ඡිමධම්මානං උප්පත්ති <b>පුරිමපච්ඡිමානං නිරන්තරතා</b> කෙනචි අනන්තරිතතා। යාය භාවපක්ඛස්ස බලවභාවෙන පටිච්ඡාදිතො විය හුත්වා අභාවපක්ඛො න පඤ්ඤායතීති තදෙවෙතන්ති ගහණවසෙන පචුරජනො විපරියෙසිතො, සොයමත්ථො <pb M=.67/> අලාතචක්කෙන සුපාකටො හොති। තෙනෙවාහ <b>“එකීභූතානමිවා”</b>ති <pb V=.62/>। එකසමූහවසෙන එකීභූතානමිව පවත්ති <b>සමූහඝනතා,</b> දුබ්බිඤ්ඤෙය්යකිච්චභෙදවසෙන එකීභූතානමිව පවත්ති <b>කිච්චඝනතා</b>ති යොජනා। එත්ථ ච පච්චයපච්චයුප්පන්නභාවෙන පවත්තමානානං අනෙකෙසං ධම්මානං කාලසභාවබ්යාපාරාරම්මණෙහි දුබ්බිඤ්ඤෙය්යභෙදතාය එකීභූතානමිව ගහෙතබ්බතා යථාක්කමං සන්තතිඝනතාදයොති දට්ඨබ්බං।
bod:සහකාරීකාරණසන්නිජ්ඣං සමෙතීති <b>සමයො,</b> සමවෙතීති අත්ථොති <b>සමය</b>-සද්දස්ස සමවායත්ථතං දස්සෙන්තො <b>“පච්චයසාමග්ගි”</b>න්ති ආහ। සමෙති සමාගච්ඡති එත්ථ මග්ගබ්රහ්මචරියං තදාධාරපුග්ගලෙහීති <b>සමයො,</b> ඛණො। සමෙන්ති එත්ථ, එතෙන වා, සමාගච්ඡන්ති ධම්මා සහජාතධම්මෙහි උප්පාදාදීහි වාති <b>සමයො,</b> කාලො। ධම්මප්පවත්තිමත්තතාය අත්ථතො අභූතොපි හි කාලො ධම්මප්පවත්තියා අධිකරණං කරණං විය ච පරිකප්පනාමත්තසිද්ධෙන රූපෙන වොහරීයතීති। සමං, සහ වා අවයවානං අයනං පවත්ති අවට්ඨානන්ති <b>සමයො,</b> සමූහො යථා “සමුදායො”ති। අවයවසහාවට්ඨානමෙව හි සමූහො। පච්චයන්තරසමාගමෙ එති ඵලං එතස්මා උප්පජ්ජති පවත්තති චාති <b>සමයො,</b> හෙතු යථා “සමුදයො”ති। සමෙති සම්බන්ධො එති සවිසයෙ පවත්තති, සම්බන්ධා වා අයන්ති එතෙනාති <b>සමයො,</b> දිට්ඨි। දිට්ඨිසංයොජනෙන හි සත්තා අතිවිය බජ්ඣන්තීති। සමයනං සඞ්ගති සමොධානන්ති <b>සමයො,</b> පටිලාභො। සමස්ස නිරොධස්ස යානං, සම්මා වා යානං අපගමො අප්පවත්තීති <b>සමයො,</b> පහානං। අභිමුඛභාවෙන සම්මා එතබ්බො අභිසමෙතබ්බො අධිගන්තබ්බොති අවිපරීතො සභාවො <b>අභිසමයො</b>। අභිමුඛභාවෙන සම්මා වා එති ගච්ඡති බුජ්ඣතීති <b>අභිසමයො,</b> අවිරාධෙත්වා ධම්මානං අවිපරීතසභාවාවබොධො। එත්ථ ච උපසග්ගානං ජොතකමත්තත්තා තස්ස තස්ස අත්ථස්ස වාචකො <b>සමය</b>-සද්දො එවාති සඋපසග්ගොපි වුත්තො। <b>තානෙවා</b>ති පීළනාදීනෙව। <b>විප්ඵාරිකතා</b> සෙරිභාවෙන කිරියාසු උස්සාහනපරිනිප්ඵන්නො।
bod:<b>කෙසුචී</b>ති අකුසලවිපාකාදීසු। ඛණස්ස අසම්භවො තෙන විනාභාවොති ආහ <b>“නනූ”</b>තිආදි। <b>ධම්මෙනෙවා</b>ති විසෙසන්තරරහිතෙන। තංයෙව හි අවධාරණෙන නිවත්තිතං විසෙසං දස්සෙති <b>“න තස්ස පවත්තිත්ථා”</b>තිආදිනා। <b>යථා වා තථා වා</b>ති කාලෙන ලොකො පවත්තති නිවත්තතීති වා කාලො නාම භාවො වත්තනලක්ඛණො භාවානං පවත්තිඔකාසදායකොති <pb M=.68/> වා යෙන තෙන පකාරෙන। ඉධ උත්තමහෙතුනො සම්භවො එව නත්ථීති හෙතුහෙතුසාධාරණහෙතූයෙව පටිසෙධෙති। <b>තප්පච්චයතං</b> අනෙකපච්චයතං।
bod:<b>පකතිස්සරවාද</b>ග්ගහණං <pb V=.63/> නිදස්සනමත්තං දට්ඨබ්බං। පජාපතිපුරිසකාලවාදාදයොපි <b>“එකකාරණවාදො”</b>ති। <b>වා</b>-සද්දෙන වා තෙසම්පි සඞ්ගහො දට්ඨබ්බො। <b>අවයව…පෙ॰… දායො වුත්තො</b> අවයවධම්මෙන සමුදායස්ස අපදිසිතබ්බත්තා, යථා “සමං චුණ්ණං, අලඞ්කතො දෙවදත්තො”ති ච। <b>අනිප්ඵාදනං</b> නිප්ඵාදනාභාවො අහෙතුභාවො। නිප්ඵාදෙතුං අසමත්ථස්ස පන පච්චයන්තරානං සහස්සෙපි සමාගතෙ නත්ථෙව සමත්ථතාති ආහ <b>“නිප්ඵාදනසමත්ථස්සා”</b>ති। එත්ථ ච සහකාරීකාරණායත්තා ඵලුප්පාදනා පච්චයධම්මානං අඤ්ඤමඤ්ඤාපෙක්ඛාති වුත්තාති අපෙක්ඛා වියාති අපෙක්ඛා දට්ඨබ්බා।
bod:<b>නිබ්යාපාරෙසු</b> අබ්යාවටෙසු। <b>එකෙකස්මි</b>න්ති අට්ඨකථායං ආමෙඩිතවචනස්ස ලුත්තනිද්දිට්ඨතං දස්සෙති। සති ච ආමෙඩිතෙ සිද්ධො බහුභාවොති। අන්ධසතං පස්සතීති ච පච්චත්තවචනං නිද්ධාරණෙ භුම්මවසෙන පරිණාමෙත්වා <b>“අන්ධසතෙ”</b>ති ආහ। තථා එකෙකස්මින්ති ඉමිනා විසුං අසමත්ථතා ජොතිතාති අන්ධසතං පස්සතීති සමුදිතං පස්සතීති අත්ථතො අයමත්ථො ආපන්නොති ආහ <b>“අන්ධසතං සහිතං පස්සතීති අධිප්පායො”</b>ති। <b>අඤ්ඤථා</b>ති යථාරුතවසෙන අත්ථෙ ගය්හමානෙ। යස්මා <b>අසා…පෙ॰… සිද්ධො</b> සිවිකුබ්බහනාදීසු, තස්මා නායමත්ථො සාධෙතබ්බො। ඉදානි තස්සත්ථස්ස සුපාකටභාවෙන අසාධෙතබ්බතං දස්සෙන්තො <b>“විසු”</b>න්තිආදිමාහ।
bod:<b>එතෙනුපායෙනා</b>ති යොයං ඛණසඞ්ඛාතො සමයො කුසලුප්පත්තියා දුල්ලභභාවං දීපෙති। <b>අත්තනො දුල්ලභතායා</b>ති එත්ථ ඛණත්ථො වා සමය-සද්දො ඛණසඞ්ඛාතො සමයොති අත්ථො වුත්තො। එතෙන උපායභූතෙන නයභූතෙන। <b>යොජනා කාතබ්බා</b>ති එත්ථායං යොජනා – <b>සමවාය…පෙ॰… වුත්තිං දීපෙති</b> සයං පච්චයසාමග්ගිභාවතො, සමවායත්ථො වා සමය-සද්දො සමවායසඞ්ඛාතො සමයො। සො යාය පච්චයසාමග්ගියා සතීති ඉමස්ස අත්ථස්ස පකාසනවසෙන ධම්මානං අනෙකහෙතුතො වුත්තිං දීපෙති। <b>කාල…පෙ॰… පරිත්තතං දීපෙති</b> අත්තනො අතිපරිත්තතාය। <b>සමූහ…පෙ॰… සහුප්පත්තිං දීපෙති</b> සයං ධම්මානං සමුදායභාවතො। <b>හෙතු…පෙ॰… වුත්තිතං දීපෙති</b> සති එව අත්තනි අත්තනො ඵලානං <pb M=.69/> සම්භවතොති। අත්ථපක්ඛෙ ච සද්දපක්ඛෙ ච යස්මිං අතිපරිත්තෙ කාලෙ යස්මිං ධම්මසමුදායෙ යම්හි හෙතුම්හි සතීති එතස්ස අත්ථස්ස ඤාපනවසෙන තදාධාරාය තදධීනාය ච කුසලධම්මප්පවත්තියා දුප්පටිවිජ්ඣතං අනෙකෙසං සහුප්පත්තිං පරාධීනප්පත්තිඤ්ච දීපෙතීති।
bod:<b>දළ්හධම්මා ධනුග්ගහා</b>ති දළ්හධනුනො ඉස්සාසා। <b>දළ්හධනු</b> නාම ද්විසහස්සථාමං වුච්චති। <b>ද්විසහස්සථාම</b>න්ති ච යස්ස ආරොපිතස්ස ජියාබද්ධො ලොහසීසාදීනං භාරො දණ්ඩෙ ගහෙත්වා යාව කණ්ඩප්පමාණා <pb V=.64/> උක්ඛිත්තස්ස පථවිතො මුච්චති। <b>සික්ඛිතා</b>ති දසද්වාදසවස්සානි ආචරියකුලෙ උග්ගහිතසිප්පා। <b>කතහත්ථා</b>ති ධනුස්මිං චිණ්ණවසීභාවා। කොචි සිප්පමෙව උග්ගණ්හාති, කතහත්ථො න හොති, ඉමෙ පන න තථාති දස්සෙති। <b>කතුපාසනා</b>ති රාජකුලාදීසු දස්සිතසිප්පා। <b>චතුද්දිසා ඨිතා අස්සූ</b>ති එකස්මිංයෙව පදෙසෙ ථම්භං වා රුක්ඛං වා යං කිඤ්චි එකංයෙව නිස්සාය චතුද්දිසාභිමුඛා ඨිතා සියුන්ති අත්ථො। <b>එවං වුත්තජවනපුරිසස්සා</b>ති න එවරූපො පුරිසො කොචි භූතපුබ්බො අඤ්ඤත්ර බොධිසත්තෙන। සො හි ජවනහංසකාලෙ එවරූපමකාසි। සුත්තෙ පන අභූතපරිකප්පනවසෙන උපමාමත්තං ආහටං। <b>තප්පරභාවා</b>ති තප්පරභාවතො හෙතුසඞ්ඛාතස්ස සමයස්ස පරායත්තවුත්තිදීපනෙ එකන්තබ්යාවටසභාවතොති අත්ථො। යෙ පන “තප්පරභාවො”ති පඨන්ති, තෙසං පච්චයායත්තවුත්තිදීපනතො තප්පරභාවො හෙතුසඞ්ඛාතස්ස සමයස්ස, තස්මා තස්ස පරායත්තවුත්තිදීපනතා වුත්තාති යොජනා। සමුදායායත්තතාදීපනෙ තප්පරො, තදෙකදෙසායත්තතාදීපනෙ තප්පරො න හොතීති ආහ <b>“අතප්පරභාවතො”</b>ති।
bod:නනු ච තං තං උපාදාය පඤ්ඤත්තො කාලො වොහාරමත්තකො, සො කථං ආධාරො තත්ථ වුත්තධම්මානන්ති ආහ <b>“කාලොපි හී”</b>තිආදි। යදි කිරියාය කිරියන්තරලක්ඛණං භාවෙනභාවලක්ඛණං, කා පනෙත්ථ ලක්ඛණකිරියාති ආහ <b>“ඉහාපී”</b>තිආදි। <b>ලක්ඛණභූතභාවයුත්තො</b>ති <b>ඉති</b>-සද්දො හෙතුඅත්ථො। ඉදං වුත්තං හොති – යස්මා සත්තාසඞ්ඛාතාය ලක්ඛණකිරියාය යුත්තො සමයො, තස්මා තත්ථ භූමිනිද්දෙසොති।
bod:<b>උද්දානතො</b>ති යදි සඞ්ඛෙපතොති අත්ථො। නනු ච අවසිට්ඨකිලෙසාදයො විය කිලෙසකාමොපි අස්සාදෙතබ්බතාය වත්ථුකාමෙ සමවරුද්ධො ඤාණං විය ඤෙය්යෙති සඞ්ඛෙපතො එකොයෙව කාමො <pb M=.70/> සියාති අනුයොගං සන්ධායාහ <b>“කිලෙසකාමො”</b>තිආදි। <b>සහිතස්සා</b>ති විසයවිසයිභාවෙන අවට්ඨිතස්ස। “උද්දානතො ද්වෙ කාමා”ති කිඤ්චාපි සබ්බෙ කාමා උද්දිට්ඨා, “චතුන්නං අපායාන”න්තිආදිනා පන විසයස්ස විසෙසිතත්තා ඔරම්භාගියකිලෙසභූතො කාමරාගො ඉධ කිලෙසකාමොති ගහිතොති <b>“තෙනා”</b>තිආදිමාහ। චොදකො තස්ස අධිප්පායං අජානන්තො <b>“නනු චා”</b>තිආදිනා අනුයුඤ්ජති। ඉතරො පන <b>“බහලකිලෙසස්සා”</b>තිආදිනා අත්තනො අධිප්පායං විවරති।
bod:<b>කාමාවචරධම්මෙසු</b> විමානකප්පරුක්ඛාදිප්පකාරෙසු පරිත්තකුසලාදීසු වා। නනු ච “චතුන්නං අපායාන”න්ති විසයස්ස විසෙසිතත්තා රූපාරූපධාතුග්ගහණස්ස අසම්භවොයෙවාති? න, “උද්දානතො <pb V=.65/> ද්වෙ කාමා”ති නිරවසෙසතො කාමානං උද්දිට්ඨත්තා। උද්දිට්ඨෙපි හි කාමසමුදායෙ යථා තදෙකදෙසොව ගය්හති, තං දස්සෙතුං <b>“දුවිධො”</b>තිආදිමාහ। <b>කාමරාගො</b> පඤ්චකාමගුණිකො රාගො। <b>කාමතණ්හා</b> කාමාවචරධම්මවිසයා තණ්හා। <b>නිරොධතණ්හා</b> උච්ඡෙදදිට්ඨිසහගතො රාගො। <b>ඉධා</b>ති එකාදසවිධෙ පදෙසෙ। යදි අනවසෙසප්පවත්ති අධිප්පෙතා, “දුවිධොපෙසො”ති න වත්තබ්බං වත්ථුකාමෙකදෙසස්ස ඉධ අප්පවත්තනතොති අනුයොගෙන යෙභුය්යභාවතො අනවසෙසො විය අනවසෙසොති වා අත්ථො ගහෙතබ්බොති දස්සෙන්තො <b>“වත්ථුකාමොපී”</b>තිආදිමාහ। අනවසෙසසදිසතා චෙත්ථ සභාවභින්නස්ස කස්සචි අනවසෙසතො। <b>එවඤ්ච කත්වා</b>ති කිලෙසකාමවත්ථුකාමානං අනවසෙසපරිපුණ්ණභාවෙන අභිලක්ඛිතත්තාති අත්ථො। <b>චාසද්දස්ස රස්සත්තං කත</b>න්ති කාමාවචරසද්දෙ හෙතුකත්තුඅත්ථො අන්තොනීතොති දස්සෙති।
bod:<b>විසයෙ</b>ති වත්ථුස්මිං අභිධෙය්යත්ථෙති අත්ථො। <b>නිමිත්තවිරහෙ</b>ති එතෙන රුළ්හීසු කිරියා විභාගකරණාය, න අත්තකිරියායාති දස්සෙති। <b>කුසලභාව</b>න්ති ජාතකබාහිතිකසුත්තඅභිධම්මපරියායෙන කථිතං කුසලත්තං। <b>තස්සා</b>ති සුඛවිපාකභාවස්ස। <b>තස්ස පච්චුපට්ඨානතං වත්තුකාමතායා</b>ති එතෙන “අනවජ්ජසුඛවිපාකලක්ඛණ”න්ති එත්ථ සුඛසද්දො ඉට්ඨපරියායො වුත්තොති දස්සෙති। සඤ්ඤාපඤ්ඤාකිච්චං සඤ්ඤාණකරණපටිවිජ්ඣනානි, තදුභයවිධුරා ආරම්මණූපලද්ධි “විජානාතී”ති ඉමිනා වුච්චතීති ආහ <b>“සඤ්ඤා…පෙ॰… ගහණ”</b>න්ති। නනු ච ඵස්සාදිකිච්චතොපි විසිට්ඨකිච්චං චිත්තන්ති? සච්චමෙතං, සො පන විසෙසො න තථා දුරවබොධො, යථා <pb M=.71/> සඤ්ඤාපඤ්ඤාවිඤ්ඤාණානන්ති සඤ්ඤාපඤ්ඤාකිච්චවිසිට්ඨලක්ඛණතාය විඤ්ඤාණලක්ඛණමාහ। අනන්තරධම්මානං පගුණබලවභාවස්ස කාරණභාවෙන පවත්තමානො සන්තානං චිනොති නාම। තථාපවත්ති ච ආසෙවනපච්චයභාවොති ආහ <b>“ආසෙවනපච්චයභාවෙන චිනොතී”</b>ති।
bod:<b>චිත්තකතමෙවා</b>ති අභිසඞ්ඛාරවිඤ්ඤාණකතමෙව। <b>නානත්තාදීනං වවත්ථාන</b>න්ති එත්ථ වවත්ථානං පච්චෙකං යොජෙතබ්බං। <b>වවත්ථානං</b> පරිච්ඡෙදො අසඞ්කරභාවො। තෙන ච ධම්මො නිච්ඡිතො නාම හොතීති ආහ <b>“නිච්ඡිතතා”</b>ති। <b>ලිඞ්ගනානත්තාදීනී</b>ති එත්ථ ඉත්ථිපුරිසසණ්ඨානවසෙන ලිඞ්ගනානත්තං। දෙවමනුස්සතිරච්ඡානාදිවසෙන ඉත්ථිලිඞ්ගස්ස පුථුත්තං, තථා පුරිසලිඞ්ගස්ස। දෙවාදිභෙදෙ ඉත්ථිලිඞ්ගෙ පච්චෙකං නානත්තකායතාසඞ්ඛාතස්ස අඤ්ඤමඤ්ඤවිසදිසසභාවස්ස දෙසාදිභෙදභින්නස්ස ච විසෙසස්ස වසෙන පභෙදො වෙදිතබ්බො। තථා පුරිසලිඞ්ගෙ। ලිඞ්ගනිබ්බත්තකස්ස වා කම්මස්ස යථාවුත්තනානත්තාදිවසෙන ලිඞ්ගස්ස නානත්තාදීනි යොජෙතබ්බානි। ලිඞ්ගනානත්තාදීසු පවත්තත්තා සඤ්ඤාදීනං <pb V=.66/> නානත්තාදීනි। තෙනෙවාහ “කම්මනානත්තාදීහි නිබ්බත්තානි හි තානී”ති। අපදාදිනානාකරණදස්සනෙන ලිඞ්ගනානත්තං දස්සිතං। තස්මිඤ්ච දස්සිතෙ සඤ්ඤානානත්තාදයො දස්සිතා එවාති ආවත්තති භවචක්කන්ති දස්සෙන්තො ආහ <b>“අනාග…පෙ॰… ඝටෙන්තො”</b>ති। ඉත්ථිලිඞ්ගපුරිසලිඞ්ගාදි විඤ්ඤාණාධිට්ඨිතස්ස රූපක්ඛන්ධස්ස සන්නිවෙසවිසෙසො। සඤ්ඤාසීසෙන චත්තාරො ඛන්ධා වුත්තා। වොහාරවචනෙන ච පඤ්චන්නං ඛන්ධානං වොහරිතබ්බභාවෙන පවත්ති දීපිතා, යා සා තණ්හාදිට්ඨිඅභිනිවෙසහෙතූති ඉමමත්ථං දස්සෙන්තො <b>“ලිඞ්ගාදි…පෙ॰… යොසානානී”</b>ති ආහ।
bod:“යෙ කෙචි, භික්ඛවෙ, ධම්මා අකුසලා අකුසලභාගියා, සබ්බෙතෙ මනොපුබ්බඞ්ගමා”ති (අ॰ නි॰ 1.56-57), “මනොපුබ්බඞ්ගමා ධම්මා”ති (ධ॰ ප॰ 1, 2) ච එවමාදිවචනතො චිත්තහෙතුකං කම්මන්ති ආහ <b>“කම්මඤ්හි චිත්තතො නිබ්බත්ත”</b>න්ති। <b>යථාසඞ්ඛ්ය</b>න්ති කම්මතො ලිඞ්ගං ලිඞ්ගතො සඤ්ඤාති අත්ථො। න පුරිමවිකප්පෙ විය කම්මතො ලිඞ්ගසඤ්ඤා ලිඞ්ගතො ලිඞ්ගසඤ්ඤාති උභයතො උභයප්පවත්තිදස්සනවසෙන। “භෙදං ගච්ඡන්ති ඉත්ථායං පුරිසොති වා”ති භෙදස්ස විසෙසිතත්තා ඉත්ථාදිභාවෙන වොහරිතබ්බභාවො ඉධ භෙදොති <b>“ඉත්ථිපුරිසාදිවොහාරං ගච්ඡන්තී”</b>ති වුත්තං। <b>අද්ධද්වයවසෙනා</b>ති අතීතපච්චුප්පන්නද්ධද්වයවසෙන। ගුණාභිබ්යාපනං <pb M=.72/> කිත්තීති ආහ <b>“පත්ථටයසත”</b>න්ති। කම්මනානාකරණෙන විනා කම්මනිබ්බත්තනානාකාරණාභාවතො <b>“කම්මජෙහි…පෙ॰… නානාකරණ”</b>න්ති වුත්තං। <b>අවිපච්චනොකාසො</b> අට්ඨානභූතා, ගතිකාලොපි වා। කාමාවචරං අභිසඞ්ඛාරවිඤ්ඤාණං රූපධාතුයා චක්ඛුවිඤ්ඤාණාදිං ජනෙත්වා අනොකාසතාය තදාරම්මණං අජනෙන්තං එත්ථ නිදස්සෙතබ්බං। එකච්චචිත්තකරණස්ස අධිප්පෙතත්තා චක්ඛාදිවෙකල්ලෙන චක්ඛුවිඤ්ඤාණාදීනං අජනකං කම්මවිඤ්ඤාණං අවසෙසපච්චයවිකලෙ අනොගධං දට්ඨබ්බං। තදපි <b>කාලගතිපයොගාදී</b>ති <b>ආදි</b>-සද්දෙන සඞ්ගහිතන්ති। එත්ථ ච “සහකාරීකාරණවිකලං විපාකස්ස අච්චන්තං ඔකාසමෙව න ලභති, ඉතරං විපාකෙකදෙසස්ස ලද්ධොකාසන්ති, ඉදමෙතෙසං නානත්ත”න්ති වදන්ති, තං විපාකස්ස ඔකාසලාභෙ සති සහායකාරණවිකලතාව නත්ථීති අධිප්පායෙන වුත්තං।
bod:භවතු තාව භවිත්වා අපගතං භූතාපගතං, අනුභවිත්වා අපගතං පන කථන්ති ආහ <b>“අනුභූතභූතා”</b>තිආදි। තෙන <b>අනුභූත</b>-සද්දෙන යො අත්ථො වුච්චති, තස්ස <b>භූත</b>-සද්දොයෙව වාචකො, න <b>අනු</b>-සද්දො, <b>අනු</b>-සද්දො පන ජොතකොති දස්සෙති। සාඛාභඞ්ගසදිසා හි නිපාතොපසග්ගාති। කිරියාවිසෙසකත්තඤ්ච උපසග්ගානං අනෙකත්ථත්තා ධාතුසද්දානං තෙහි වත්තබ්බවිසෙසස්ස ජොතනභාවෙනෙව අවච්ඡින්දනන්ති යත්තකා ධාතුසද්දෙන අභිධාතබ්බා අත්ථවිසෙසා, තෙසං <pb V=.67/> යං සාමඤ්ඤං අවිසෙසො, තස්ස විසෙසෙ අවට්ඨාපනං තස්ස තස්ස විසෙසස්ස ජොතනමෙවාති ආහ <b>“සාමඤ්ඤ…පෙ॰… විසෙසීයතී”</b>ති। <b>අනුභූත</b>-සද්දො බහුලං කම්මත්ථෙ එව දිස්සතීති තස්ස ඉධ කත්තුඅත්ථවාචිතං දස්සෙතුං <b>“අනුභූතසද්දො චා”</b>තිආදිමාහ। සතිපි සබ්බෙසං චිත්තුප්පාදානං සවෙදයිතභාවතො ආරම්මණානුභවනෙ, සවිපල්ලාසෙ පන සන්තානෙ චිත්තාභිසඞ්ඛාරවසෙන පවත්තිතො අබ්යාකතෙහි විසිට්ඨො කුසලාකුසලානං සාතිසයො විසයානුභවනාකාරොති අයමත්ථො ඉධාධිප්පෙතොති දස්සෙන්තො <b>“වත්තුං අධිප්පායවසෙනා”</b>ති ආහ। <b>භූතාපගතභාවාභිධානාධිප්පායෙනා</b>ති කුසලාකුසලස්ස ආකඩ්ඪනුපායමාහ।
bod:උප්පතිතකිච්චනිප්ඵාදනතො උප්පතිතසදිසත්තා <b>“උප්පතිත”</b>න්ති වුත්තං। <b>උප්පජ්ජිතුං ආරද්ධො</b>ති අනාගතස්සපි තස්සෙව උප්පන්න-සද්දෙන වුත්තතාය කාරණමාහ। එත්ථ ච රජ්ජනාදිවසෙන ආරම්මණරසානුභවනං සාතිසයන්ති අකුසලඤ්ච කුසලඤ්ච උප්පජ්ජිත්වා නිරුද්ධතාසාමඤ්ඤෙන “සබ්බසඞ්ඛතං භූතාපගත”න්ති <pb M=.73/> වුත්තං। සම්මොහවිනොදනියං පන “විපාකානුභවනවසෙන තදාරම්මණං। අවිපක්කවිපාකස්ස සබ්බථා අවිගතත්තා භවිත්වා විගතතාමත්තවසෙනකම්මඤ්ච භූතාපගත”න්ති වුත්තං। තෙනෙව තත්ථ ඔකාසකතුප්පන්නන්ති විපාකමෙවාහ। ඉධ පන කම්මම්පීති। ආරම්මණකරණවසෙන භවති එත්ථ කිලෙසජාතන්ති <b>භූමී</b>ති වුත්තා උපාදානක්ඛන්ධා। <b>අග්ගිආහිතො වියා</b>ති භූමිලද්ධන්ති වත්තබ්බතාය උපායං දස්සෙති। <b>එතෙනා</b>ති කම්මං। <b>එතස්සා</b>ති විපාකො වුත්තොති දට්ඨබ්බං।
bod:<b>අවික්ඛම්භිතත්තා</b>ති අවිනොදිතත්තා। <b>සභූමිය</b>න්ති සකභූමියං। <b>විච්ඡින්දිත්වා</b>ති පුන උප්පජ්ජිතුං අදත්වා। <b>ඛණත්තයෙකදෙසගතං ඛණත්තයගතන්ති වුත්ත</b>න්ති යථාවුත්තස්ස උදාහරණස්ස උපචාරභාවමාහ। තෙන උප්පන්නා ධම්මා පච්චුප්පන්නා ධම්මාති ඉදමෙත්ථ උදාහරණං යුත්තන්ති දස්සෙති। <b>පධානෙනා</b>ති පධානභාවෙන। <b>දෙසනාය චිත්තං පුබ්බඞ්ගම</b>න්ති ලොකියධම්මෙ දෙසෙතබ්බෙ චිත්තං පුබ්බඞ්ගමං කත්වා දෙසනා භගවතා උචිතාති දස්සෙති। <b>ධම්මසභාවං වා සන්ධායා</b>ති ලොකියධම්මානං අයං සභාවො යදිදං තෙ චිත්තජෙට්ඨකා චිත්තපුබ්බඞ්ගමා පවත්තන්තීති දස්සෙති। තෙන තෙසං තථාදෙසනාය කාරණමාහ, සබ්බෙ අකුසලා ධම්මා චිත්තවජ්ජාති අත්ථො। <b>කෙචී</b>ති පදකාරා। <b>ඵස්සාදයොපී</b>ති <b>පි</b>-සද්දෙන රාගාදයො සම්පිණ්ඩෙති। කාලභෙදාභාවෙපි පච්චයභාවෙන අපෙක්ඛිතො ධම්මො පුරිමනිප්ඵන්නො විය වොහරීයතීති ආහ <b>“පඨමං උප්පන්නො වියා”</b>ති। අනුපචරිතමෙවස්ස පුබ්බඞ්ගමභාවං දස්සෙතුං <b>“අනන්තරපච්චයමන”</b>න්තිආදි වුත්තං। “ඛීණා භවනෙත්තී”තිආදිවචනතො (දී॰ නි॰ 2.155; නෙත්ති॰ 114) නෙත්තිභූතාය <pb V=.68/> තණ්හාය යුත්තං චිත්තං නායකන්ති ආහ <b>“තණ්හාසම්පයුත්තං වා”</b>ති।
bod:“යං තස්මිං සමයෙ චෙතසිකං සාත”න්ති නිද්දිට්ඨත්තා සොමනස්සවෙදනා සාතසභාවාති ආහ <b>“සභාවවසෙන වුත්ත”</b>න්ති। නිප්පරියායෙන <b>මධුර</b>-සද්දො රසවිසෙසපරියායො, ඉට්ඨභාවසාමඤ්ඤෙන ඉධ උපචාරෙන වුත්තොතිආහ <b>“මධුරං වියා”</b>ති। පරමත්ථතො තණ්හාවිනිමුත්තො නන්දිරාගො නන්දිරාගභාවො වා නත්ථීති <b>“න එත්ථ සම්පයොගවසෙන සහගතභාවො අත්ථී”</b>ති, <b>“නන්දිරාගසහගතා”</b>ති ච වුච්චති। තෙන විඤ්ඤායති “සහගතසද්දො තණ්හාය නන්දිරාගභාවං ජොතෙතී”ති। අවත්ථාවිසෙසවාචකො වා <pb M=.74/> සහ-සද්දො “සනිදස්සනා”තිආදීසු විය, සබ්බාසුපි අවත්ථාසු නන්දිරාගසභාවාවිජහනදීපනවසෙන නන්දිරාගභාවං ගතා නන්දිරාගසහගතාති තණ්හා වුත්තා। ගත-සද්දස්ස වා “දිට්ඨිගත”න්තිආදීසු විය අත්ථන්තරාභාවතො නන්දිරාගසභාවා තණ්හා <b>“නන්දිරාගසහගතා”</b>ති වුත්තා, නන්දිරාගසභාවාති අත්ථො। <b>ඉධාපී</b>ති ඉමිස්සං අට්ඨකථායං। <b>ඉමස්මිම්පි පදෙ</b>ති “සොමනස්සසහගත”න්ති එතස්මිම්පි පදෙ। <b>අයමෙවත්ථො</b>ති සංසට්ඨො එව। <b>යථාදස්සිතසංසට්ඨසද්දො</b>ති අත්ථුද්ධාරප්පසඞ්ගෙන පාළිතො අට්ඨකථාය ආගතසංසට්ඨසද්දො। <b>සහජාතෙ</b>ති සහජාතත්ථෙ।
bod:කාලවිසෙසානපෙක්ඛො කම්මසාධනො <b>ආභට්ඨ</b>-සද්දො භාසිතපරියායොති දස්සෙන්තො ආහ <b>“අභාසිතබ්බතා අනාභට්ඨතා”</b>ති। <b>පාළිය</b>න්ති ඉමිස්සා පඨමචිත්තුප්පාදපාළියං। <b>අභාසිතත්තා එවා</b>ති අසඞ්ඛාරිකභාවස්ස අවුත්තත්තා එව। කාරණපරියායත්තා වත්ථුසද්දස්ස පච්චයභාවසාමඤ්ඤතො ද්වාරභූතධම්මානම්පි සියා වත්ථුපරියායොති ආහ <b>“ද්වාරං වත්ථූති වුත්ත”</b>න්ති। තෙන වත්ථු විය වත්ථූති දස්සෙති। මනොද්වාරභූතා ධම්මා යෙභුය්යෙන හදයවත්ථුනා සහ චරන්තීති <b>ද්වාරෙන…පෙ॰… හදයවත්ථු වුත්ත</b>න්ති ආහ යථා “කුන්තා පචරන්තී”ති। <b>සකිච්චභාවෙනා</b>ති අත්තනො කිච්චභාවෙන, කිච්චසහිතතාය වා। <b>අඤ්ඤාසාධාරණො</b>ති <b>ස</b>-සද්දස්ස අත්ථමාහ। සකො හි රසො සරසොති।
bod:අනන්තරචිත්තහෙතුකත්තා චිත්තස්ස එකසමුට්ඨානතා වුත්තා, සහජාතචිත්තඵස්සහෙතුකත්තා චෙතසිකානං ද්විසමුට්ඨානතා। “චිත්තසමුට්ඨානා ධම්මා, ඵුට්ඨො භික්ඛවෙ වෙදෙති, ඵුට්ඨො සඤ්ජානාති, ඵුට්ඨො චෙතෙතී”ති (සං॰ නි॰ 4.93) හි වුත්තං।
bod:<b>සුඛුමරජාදිරූප</b>න්ති <pb V=.69/> අණුතජ්ජාරිරූපමාහ। පරමාණුරූපෙ පන වත්තබ්බමෙව නත්ථි। <b>වත්ථුපරිත්තතායා</b>ති එතෙන අනෙකකලාපගතානි බහූනියෙව රූපායතනානි සමුදිතානි සංහච්චකාරිතාය සිවිකුබ්බහනඤායෙන චක්ඛුවිඤ්ඤාණස්ස ආරම්මණපච්චයො, න එකං කතිපයානි වාති දස්සෙති। නනු ච එවං සන්තෙ චක්ඛුවිඤ්ඤාණං සමුදායාරම්මණං ආපජ්ජතීති? නාපජ්ජති සමුදායස්සෙව අභාවතො। න හි පරමත්ථතො සමුදායො නාම කොචි අත්ථි। වණ්ණායතනමෙව හි යත්තකං යොග්යදෙසෙ අවට්ඨිතං, සති <pb M=.75/> පච්චයන්තරසමායොගෙ තත්තකං යථාවුත්තෙන ඤායෙන චක්ඛුවිඤ්ඤාණස්ස ආරම්මණපච්චයො හොති අවිකප්පකත්තා තස්ස। තදභිනිහටං පන මනොවිඤ්ඤාණං අනෙකක්ඛත්තුං උප්පජ්ජමානං පුරිමසිද්ධකප්පනාවසෙන සමූහාකාරෙන සණ්ඨානාදිආකාරෙන ච පවත්තතීති කිං චක්ඛුවිඤ්ඤාණස්ස එකං වණ්ණායතනං ආරම්මණං, උදාහු අනෙකානීති න චොදෙතබ්බමෙතං। න හි පච්චක්ඛවිසයෙ යුත්තිමග්ගනා යුත්තා। කිඤ්ච භිය්යො අච්ඡරාසඞ්ඝාතක්ඛණෙන අනෙකකොටිසඞ්ඛාය චිත්තුප්පත්තියා පවත්තනතො චිත්තස්ස ලහුපරිවත්තිතාය සමානෙපි ඝටසරාවාදිවණ්ණානං යොග්යදෙසාවට්ඨානෙ පුරිමමනසිකාරානුරූපං “ඝටො”ති වා “සරාවො”ති වා පඨමං තාව එකො මනොවිඤ්ඤාණසන්තානෙන පරිච්ඡිජ්ජති, පච්ඡා ඉතරො චක්ඛුවිඤ්ඤාණවීථියා බ්යවහිතෙනාති අවිසෙසවිදුතාය පන ඝටසරාවාදිබුද්ධියා අභෙදාපත්තිපරිකප්පනාති। ඊදිසීපෙත්ථ චොදනා අචොදනාති දට්ඨබ්බා। <b>ඛණපරිත්තතායා</b>ති පබන්ධක්ඛණස්ස ඉත්තරතාය। පබන්ධවසෙන හි පච්චෙකං රූපාරූපධම්මා විරොධිඅවිරොධිපච්චයසමායොගෙ ලහුං දන්ධඤ්ච නිරුජ්ඣනතො පරිත්තකාලා දීඝකාලා ච හොන්ති, සභාවලක්ඛණවසෙන පන එකපරිච්ඡෙදා එවාති। යථා ච රූපායතනං, එවං ඉතරානිපි। සද්දාදයොපි හි වත්ථුපරිත්තතාදිභාවෙන ලබ්භන්තීති। <b>අච්චාසන්නාදිතායා</b>ති <b>ආදි</b>-සද්දෙන අනාවජ්ජනං කෙනචි පටිච්ඡන්නතාති එවමාදිං සඞ්ගණ්හාති। විසයිධම්මං විසෙසතො සිනොති බන්ධතීති විසයොති අනඤ්ඤත්ථභාවාපෙක්ඛො විසයොති ආහ <b>“විසයො අනඤ්ඤත්ථභාවෙනා”</b>ති। න හි චක්ඛුවිඤ්ඤාණාදයො රූපායතනාදිතො අඤ්ඤස්මිං ආරම්මණෙ පවත්තන්තීති। ගාවො චරන්ති එත්ථාති ගොචරො, ගොචරො වියාති ගොචරොති සම්බහුලචාරිතාපෙක්ඛො ගොචරොති ආහ <b>“ගොචරො තත්ථ චරණෙනා”</b>ති। බහුලඤ්හි චක්ඛුවිඤ්ඤාණාදීහි රූපාදයො ගය්හන්ති, න තථා මනොවිඤ්ඤාණෙනාති। <b>තෙස</b>න්ති මනොවිඤ්ඤාණෙන ගය්හමානානං රූපායතනාදීනං। “වචනස්ස අනුපපත්තිතො”ති කස්මා වුත්තං, නනු පඤ්චද්වාරෙ පවත්තමනොවිඤ්ඤාණධාතුං සන්ධාය තෙසං ගොචරවිසයං පච්චනුභොතීති වචනං උපපජ්ජතියෙවාති? න, නියමාභාවතො। න හි පඤ්චද්වාරාභිනිහටංයෙව මනො ඉධ “මනො”ති වුත්තන්ති නියමහෙතු අත්ථීති, එතංයෙව වා චොදනං මනසි <pb V=.70/> කත්වා දිබ්බචක්ඛුඤාණාදිග්ගහණං කතං। <b>එවංවණ්ණො</b>තිආදිවචනතො පුබ්බෙනිවාසඅතීතානාගතංසඤාණාදයොපි ඉධ සම්භවන්ති। <b>ඉතරථා</b>ති රූපං සද්දන්තිආදිනා।
bod:<b>භොජන</b> <pb M=.76/>…පෙ॰… <b>උස්සාහාදීහී</b>ති ඉදං යාය කම්මඤ්ඤතාය රූපකායස්ස කල්ලතා හොති, තස්සා පච්චයනිදස්සනං। භොජනෙ හි සම්මාපරිණතෙ සප්පායෙ ච උතුභොජනෙ සම්මුපයුත්තෙ සම්මාපයොගසඞ්ඛාතෙ කායිකචෙතසිකවීරියෙ ච සමාරද්ධෙ ලහුතාදිසබ්භාවෙන කායො කම්මක්ඛමො හොති සබ්බකිරියානුකූලොති। අථ වා <b>භොජන…පෙ॰… උස්සාහාදීහී</b>ති ඉදං කායස්ස කල්යතාය විය උපද්දුතතායපි කාරණවචනං। විසමභොජනාපරිණාමාදිතො හි කායස්ස උපද්දවකරා වාතාදයො උප්පජ්ජන්තීති। <b>අනුවත්තන්තස්සා</b>ති පදං “ජයං වෙරං පසවතී”තිආදීසු (ධ॰ ප॰ 201) විය හෙතුඅත්ථවසෙන වෙදිතබ්බං। ජාගරණනිමිත්තඤ්හි ඉධ අනුවත්තනං අධිප්පෙතන්ති। අථ වා <b>අනුවත්තන්තස්සා</b>ති ඉදං පකතියා දිට්ඨාදිවසෙන ආපාථගමනුපනිස්සයානං කල්යතාදිනිබ්බත්තානං කායිකසුඛාදීනං සම්භවදස්සනං। කායකල්යතාදිං අනනුවත්තන්තස්ස හි යථාවුත්තඋපනිස්සයාභොගාභාවෙන වුත්තප්පකාරං ආපාථගමනං න සියාති। යථානුභූතෙ රූපාදිවිසයෙ චිත්තස්ස ඨපනං ආවජ්ජනං චිත්තපණිදහනං। යථානුභූතෙන රූපාදිනා සදිසං අසදිසං සම්බන්ධඤ්ච සදිසාසදිසසම්බන්ධං, තස්ස දස්සනාදි සදිසාසදිසසම්බන්ධදස්සනාදි, චිත්තපණිදහනඤ්ච සදිසාසදිස…පෙ॰… දස්සනාදි ච <b>චිත්ත…පෙ॰… දස්සනාදයො</b> තෙ පච්චයාති යොජෙතබ්බං। <b>ධාතුක්ඛොභාදී</b>ති <b>ආදි</b>-සද්දෙන දෙවතූපසංහාරාදිං සඞ්ගණ්හාති। <b>තංසදිසතා</b> දිට්ඨසුතසදිසතා। <b>තංසම්පයුත්තතා</b> දිට්ඨසුතපටිබද්ධතා। <b>කෙනචි වුත්තෙ</b>ති ඉමිනා සද්ධාය අනුස්සවනිබ්බත්තතං ආහ। <b>ආකාරවිචාරණ</b>න්ති තෙසං තෙසං අත්ථානං උපට්ඨානාකාරවිචාරණං। <b>කත්ථචි</b> අත්ථෙ।
bod:<b>නියමිතස්සා</b>ති කුසලමෙව මයා උප්පාදෙතබ්බන්ති එවං නියමිතස්ස। පසාදසිනෙහාභාවො දොසබහුලතාය හොතීති <b>ලූඛපුග්ගලා දොසබහුලා</b>ති ආහ।
bod:<b>ආයතනභාවතො</b>ති කාරණභාවතො।
bod:<b>විජ්ජමානවත්ථුස්මි</b>න්ති එතෙන “විනාපි දෙය්යධම්මපරිච්චාගෙන චිත්තුප්පාදමත්තෙනෙව දානමයං කුසලං උපචිතං හොතී”ති කෙසඤ්චි අතිධාවනං නිවත්තිතං හොතීති।
bod:ධම්මසවනස්ස <pb M=.77/> <pb V=.71/> ඝොසනං <b>ධම්මසවනඝොසනං। තස්සා</b>ති “සද්දදානං දස්සාමී”ති සද්දවත්ථූනං ඨානකරණභෙරිආදීනං සසද්දප්පවත්තිකරණස්ස। <b>චින්තනං</b> තථා තථා චිත්තුප්පාදනං। <b>අඤ්ඤත්ථා</b>ති සුත්තෙසු। <b>අපරත්ථා</b>ති අභිධම්මපදෙසු। <b>අපරියාපන්නා</b>ති පදස්ස අත්ථවණ්ණනා “පරිභොගරසො”තිආදිකාය අත්ථවණ්ණනාය පරතො බහූසු පොත්ථකෙසු ලිඛීයති, යථාඨානෙයෙව පන ආනෙත්වා වත්තබ්බා। තත්ථ පරමත්ථතො අවිජ්ජමානත්තා ලක්ඛණපඤ්ඤත්තියො අඤ්ඤායතනත්තා ඡ අජ්ඣත්තිකායතනානි අසඞ්ගහිතා ධම්මායතනෙනාති යොජෙතබ්බං।
bod:“එකද්වාරිකකම්මං අඤ්ඤස්මිං ද්වාරෙ උප්පජ්ජතී”ති කස්මා වුත්තං, නනු රූපාදීසු එකාරම්මණං චිත්තං යථා න අඤ්ඤාරම්මණං හොති චිත්තවිසෙසස්ස අධිප්පෙතත්තා, එවං කම්මවිසෙසෙ අධිප්පෙතෙ කායද්වාරාදීසු එකද්වාරිකකම්මං අඤ්ඤස්මිං ද්වාරෙ න උප්පජ්ජති තත්ථෙව පරියොසිතත්තා, අථ කම්මසාමඤ්ඤං අධිප්පෙතං, රූපාදීසු එකාරම්මණන්ති ඉදං උදාහරණං න සියාති? න, අසදිසභාවවිභාවනවසෙන උදාහටත්තා, ඉතරථා මනොවිඤ්ඤාණභූතං ඉදං චිත්තං ඡසුපි විසයෙසු පවත්තනතො අනිබද්ධාරම්මණන්ති ආරම්මණං සදිසූදාහරණභාවෙන වුච්චෙය්ය ආරම්මණං විය ද්වාරම්පි අනිබද්ධන්ති। යස්මා පන සතිපි කම්මානං ද්වාරන්තරචරණෙ යෙභුය්යෙන වුත්තියා තබ්බහුලවුත්තියා ච ද්වාරකම්මානං අඤ්ඤමඤ්ඤං වවත්ථානං වක්ඛති, තස්මා පාණාතිපාතාදිභාවසාමඤ්ඤෙන කම්මං එකත්තනයවසෙන ගහෙත්වා තස්ස වචීද්වාරාදීසු පවත්තිසබ්භාවතො කම්මස්ස අනිබද්ධත්තාති වුත්තන්ති ආහ <b>“කායද්වාරාදීසු එකද්වාරිකකම්මං අඤ්ඤස්මිං ද්වාරෙ න නුප්පජ්ජතී”</b>ති। රූපාදීසු පන එකාරම්මණං චිත්තං තෙනෙවාරම්මණෙන පරිච්ඡින්නන්ති විසිට්ඨමෙව ගහිතන්ති ආරම්මණමෙව නිබද්ධන්ති වුත්තන්ති චිත්තවිසෙසො එව ගහිතො, න චිත්තසාමඤ්ඤං। “නනු ච රූපාරම්මණං වා…පෙ॰… ධම්මාරම්මණං වා යං යං වා පනා”ති ආරම්මණම්පි අනියමෙනෙව වුත්තන්ති? සච්චමෙතං, තත්ථ පන යං රූපාදීසු එකාරම්මණං චිත්තං, තං තෙන විනා නප්පවත්තති, කම්මං පන කායද්වාරිකාදිභෙදං වචීද්වාරාදීසු න නප්පවත්තතීති ඉමස්ස විසෙසස්ස ජොතනත්ථං පාළියං ආරම්මණමෙව ගහිතං, ද්වාරං න ගහිතන්ති ඉමමත්ථං දස්සෙති <b>“ආරම්මණමෙව නිබද්ධ”</b>න්තිආදිනා। <b>වචීද්වාරෙ උප්පජ්ජමානම්පි</b> පාණාතිපාතාදීති අත්ථො।
tit:කාමාවචරකුසලං
sub:කායකම්මද්වාරකථාවණ්ණනා
bod:<b>කම්මද්වාරාන</b>න්තිආදිනා <pb M=.78/> <pb V=.72/> පකාසෙතබ්බස්ස සරූපං පකාසනුපායඤ්ච දස්සෙති। <b>නියතරූපරූපවසෙනා</b>ති ධම්මසඞ්ගහෙ නිද්දිට්ඨනියතරූපරූපවසෙන। අඤ්ඤථා කම්මසමුට්ඨානිකකායෙ හදයවත්ථුපි ගහෙතබ්බං සියා। එකසන්තතිපරියාපන්නො උපාදින්නකකායො ඉධ ගහිතොති චක්ඛායතනාදීති වුත්තෙසු එකො භාවො හදයවත්ථු ච ගහිතන්ති න සක්කා වත්තුං “චක්ඛායතනාදීනි ජීවිතපරියන්තානී”ති සන්නිවෙසස්ස විභාවිතත්තා।
bod:විප්ඵන්දමානවණ්ණග්ගහණානන්තරං විඤ්ඤත්තිග්ගහණස්ස ඉච්ඡිතත්තා චලනාකාරාව වායොධාතු විඤ්ඤත්තිවිකාරසහිතාති කදාචි ආසඞ්කෙය්යාති තන්නිවත්තනත්ථං <b>“පඨමජවනසමුට්ඨිතා”</b>ති ආහ। <b>දෙසන්තරුප්පත්තිහෙතුභාවෙන චාලෙතු</b>න්ති එතෙන දෙසන්තරුප්පත්ති චලනං, තංනිමිත්තෙ ච කත්තුභාවො උපචරිතොති දස්සෙති, අඤ්ඤථා ඛණිකතා අබ්යාපාරතා ච ධම්මානං න සම්භවෙය්යාති। <b>තදභිමුඛභාවවිකාරවතී</b>ති තංදිසමභිමුඛො තදභිමුඛො, තස්ස භාවො තදභිමුඛභාවො, සො එව විකාරො, තංසමඞ්ගිනී වායොධාතු තදභිමුඛභාවවිකාරවතී। ඉදානි තදභිමුඛභාවවිකා රස්ස විඤ්ඤත්තිභාවං දස්සෙන්තො ආහ <b>“අධිප්පායසහභාවී”</b>තිආදි। <b>එවඤ්ච කත්වා</b>තිආදිනා ඉමිස්සා අත්ථවණ්ණනාය ලද්ධගුණං දස්සෙති। තත්ථ <b>ආවජ්ජනස්සා</b>ති මනොද්වාරාවජ්ජනස්ස। <b>යතො බාත්තිංසා</b>තිආදිනා තස්ස විඤ්ඤත්තිසමුට්ඨාපකතා න සක්කා පටිසෙධෙතුන්ති දස්සෙති।
bod:<b>පච්චයො භවිතුං සමත්ථො</b>ති එතෙන යථාවුත්තවායොධාතුයා ථම්භනචලනසඞ්ඛාතකිච්චනිප්ඵාදනෙ තස්ස ආකාරවිසෙසස්ස සහකාරීකාරණභාවමාහ। අනිදස්සනසප්පටිඝතාදයො විය මහාභූතානං අවත්ථාවිසෙසමත්තං සො ආකාරවිසෙසොති පරමත්ථතො න කිඤ්චි හොතීති <b>“පරමත්ථතො අභාවං දස්සෙතී”</b>ති ආහ। පරමත්ථතො චිත්තසමුට්ඨානභාවො පටිසෙධිතො। කම්මසමුට්ඨානාදිභාවස්ස පන සම්භවොයෙව නත්ථීති යථාවුත්තවිකාරස්ස පරමත්ථතො සබ්භාවෙ නකුතොචිසමුට්ඨිතත්තා අප්පච්චයත්තං ආපන්නං। න හි රූපං අප්පච්චයං අත්ථි, අප්පච්චයත්තෙ ච සති නිච්චභාවො ආපජ්ජති, න ච නිබ්බානවජ්ජො අත්ථො සභාවධම්මො <pb M=.79/> නිච්චො අත්ථි। <b>චිත්තසමුට්ඨානභාවො වියා</b>ති විඤ්ඤත්තියා චිත්තසමුට්ඨානඋපාදාරූපභාවො උපචාරසිද්ධොති දස්සෙති।
bod:<b>විඤ්ඤත්තියා</b> <pb V=.73/> කරණභූතාය। <b>යං කරණ</b>න්ති යං චිත්තකිරියං චිත්තබ්යාපාරං। <b>විඤ්ඤත්තියා විඤ්ඤාතත්ත</b>න්ති ඉදමෙස කාරෙතීති යදෙතං අධිප්පායවිභාවනං, එතං විඤ්ඤත්තිවිකාරරහිතෙසු රුක්ඛචලනාදීසු න දිට්ඨං, හත්ථචලනාදීසු පන දිට්ඨං, තස්මා විප්ඵන්දමානවණ්ණවිනිමුත්තො කොචි විකාරො අත්ථි කායිකකරණසඞ්ඛාතස්ස අධිප්පායස්ස ඤාපකොති විඤ්ඤායති। ඤාපකො ච හෙතු ඤාපෙතබ්බමත්ථං සයං ඤාතොයෙව ඤාපෙති, න සබ්භාවමත්තෙනාති වණ්ණග්ගහණානන්තරං විකාරග්ගහණම්පි විඤ්ඤායති। තථා හි විසයභාවමාපන්නො එව සද්දො අත්ථං පකාසෙති, නෙතරො। තෙනෙවාහ <b>“න හි විඤ්ඤත්තී”</b>තිආදි। යදි පන චිත්තජරූපානං චලනාකාරො විඤ්ඤත්ති, චක්ඛුවිඤ්ඤාණස්ස විප්ඵන්දමානවණ්ණාරම්මණත්තා තෙනපි සා ගහිතා සියාති ආසඞ්කාය නිවත්තනත්ථං ආහ <b>“චක්ඛුවිඤ්ඤාණස්සා”</b>තිආදි।
bod:<b>තාලපණ්ණාදිරූපානී</b>තිආදිනාපි විඤ්ඤත්තියා විඤ්ඤාතබ්බතං මනොවිඤ්ඤාණෙනෙව ච විඤ්ඤාතබ්බතං දස්සෙති। සඤ්ජානාති එතෙනාති සඤ්ඤාණං, තස්ස උදකාදිනො සඤ්ඤාණං තංසඤ්ඤාණං, තස්ස ආකාරො තංසඤ්ඤාණාකාරො, උදකාදිසහචාරිප්පකාරො ච සො තංසඤ්ඤාණාකාරො චාති <b>උදකා…පෙ॰… කාරො,</b> තං <b>ගහෙත්වා</b> ජානිත්වා। <b>තදාකාරස්සා</b>ති උදකාදිඤාපනාකාරස්ස। යදි යථාවුත්තවිකාරග්ගහණංයෙව කාරණං අධිප්පායග්ගහණස්ස, අථ කස්මා අග්ගහිතසඞ්කෙතස්ස අධිප්පායග්ගහණං න හොතීති? න කෙවලං විකාරග්ගහණමෙව අධිප්පායග්ගහණස්ස කාරණං, කිඤ්චරහීති ආහ <b>“එතස්ස පනා”</b>තිආදි।
bod:<b>අථ පනා</b>තිආදිනා විඤ්ඤත්තියා අනුමානෙන ගහෙතබ්බතං දස්සෙති। <b>සාධිප්පාය…පෙ॰… නන්තර</b>න්ති අධිප්පායසහිතවිකාරෙන සහජාතවණ්ණායතනග්ගහණසඞ්ඛාතස්ස චක්ඛුද්වාරිකවිඤ්ඤාණසන්තානස්ස අනන්තරං। <b>අධිප්පායග්ගහණස්සා</b>ති අධිප්පායවවත්ථාපකස්ස තතියවාරෙ ජවනස්ස। <b>අධිප්පායසහභූ විකාරාභාවෙ අභාවතො</b>ති එතෙන යථාවුත්තවිකාරං අධිප්පායග්ගහණෙන අනුමිනොති। <b>එවං සතී</b>තිආදිනා යථානුමිතමත්ථං නිගමනවසෙන දස්සෙති। තත්ථ <b>උදකාදිග්ගහණෙනෙවා</b>ති තාලපණ්ණාදීනං වණ්ණග්ගහණානන්තරෙන පුරිමසිද්ධසම්බන්ධානුග්ගහිතෙන උදකාදීනං තත්ථ අත්ථිභාවවිජානනෙනෙව। යථා තාලපණ්ණාදීනං උදකාදිසහචාරිප්පකාරතං <pb M=.80/> සඤ්ඤාණාකාරො විඤ්ඤාතොයෙව හොති නානන්තරියකත්තා, එවං විප්ඵන්දමානවණ්ණග්ගහණානන්තරෙන පුරිමසිද්ධසම්බන්ධානුග්ගහිතෙන ගන්තුකාමතාදිඅධිප්පායවිජානනෙනෙව විඤ්ඤත්ති විඤ්ඤාතා හොති තදභාවෙ අභාවතොති උපමායොජනා।
bod:<b>සභාවභූත</b>න්ති <pb V=.74/> අන්වත්ථභූතං। <b>ද්විධා</b>ති විඤ්ඤාපනතො විඤ්ඤෙය්යතො ච। කායවිඤ්ඤත්තියා තථාපවත්තමානාය චෙතනාසඞ්ඛාතස්ස කම්මස්ස කායකම්මභාවො නිප්ඵජ්ජති තාය උපලක්ඛිතබ්බත්තා, න පන චතුවීසතියා පච්චයෙසු කෙනචි පච්චයභාවතොති දස්සෙන්තො <b>“තස්මිං ද්වාරෙ සිද්ධා”</b>තිආදිමාහ। තෙන වචීද්වාරුප්පන්නාපි පාණාතිපාතාදයො සඞ්ගහිතාති තෙසං සඞ්ගහිතභාවං දස්සෙති। අථ වා කායද්වාරුප්පන්නාය කායකම්මභූතාය චෙතනාය වසෙන <b>“තෙන ද්වාරෙන විඤ්ඤාතබ්බභාවතො”</b>ති වුත්තං, තස්සායෙව ද්වාරන්තරුප්පන්නාය වසෙන <b>“තෙන ද්වාරෙන නාමලාභතො”</b>ති। මනොද්වාරාවජ්ජනස්සපි විඤ්ඤත්තිසමුට්ඨාපකභාවො නිච්ඡිතොති <b>“එකාදසන්නං කිරියචිත්තාන”</b>න්ති ආහ।
bod:<b>ද්වාරන්තරචාරිනො</b>ති ද්වාරන්තරභාවෙන පවත්තනකා। <b>ද්වාරසම්භෙදා</b>ති ද්වාරානං සඞ්කරණතො। ද්වාරානඤ්හි ද්වාරන්තරභාවප්පත්තියා සති කායද්වාරස්ස වචීද්වාරාදිභාවො, වචීද්වාරස්ස ච කායද්වාරාදිභාවො ආපජ්ජතීති තංතංද්වාරුප්පන්නකම්මානම්පි සඞ්කරො සියා। තෙනාහ <b>“කම්මසම්භෙදොපී”</b>ති। එවං සති කායකම්මං…පෙ॰… වවත්ථානං න සියා। යදි කම්මානි කම්මන්තරචාරීනි හොන්ති, කායකම්මාදිකස්ස වචීකම්මාදිකභාවාපත්තිතො “කම්මසම්භෙදා ද්වාරසම්භෙදොපී”ති කායකම්මං කායකම්මද්වාරන්ති අඤ්ඤමඤ්ඤවවත්ථානං න සියාති ඉමමත්ථමාහ <b>“කම්මානම්පි කම්මන්තරචරණෙ එසෙව නයො”</b>ති। කම්මන්තරචරණං කම්මන්තරූපලක්ඛණතා। තෙනෙවාහ <b>“ද්වාරභාවෙනා”</b>ති। <b>ද්වාරන්තරචරණං</b> ද්වාරන්තරුප්පත්ති। <b>ද්වාරෙ</b>ති අත්තනො ද්වාරෙ। <b>අඤ්ඤස්මි</b>න්ති ද්වාරන්තරෙ। <b>කම්මානී</b>ති තංතංද්වාරිකකම්මානි। <b>අඤ්ඤානී</b>ති අඤ්ඤද්වාරිකකම්මානි। <b>ද්වාරෙ ද්වාරානි න චරන්තී</b>ති ද්වාරන්තරභාවෙන නප්පවත්තන්ති, ද්වාරන්තරං වා න සඞ්කමන්ති। කිඤ්චාපි විඤ්ඤත්තියා චතුවීසතියා පච්චයෙසු යෙන කෙනචි පච්චයෙන චෙතනාය පච්චයභාවො නත්ථි, තථා පන විඤ්ඤත්තියා පවත්තමානාය එව පාණාතිපාතාදි හොති, නාඤ්ඤථාති සියා විඤ්ඤත්තියා හෙතුභාවො චෙතනායාති වුත්තං <b>“ද්වාරෙහි කාරණභූතෙහී”</b>ති। කායකම්මං වචීකම්මන්ති කම්මවවත්ථානස්සෙව වා <pb M=.81/> කාරණභාවං සන්ධාය <b>“ද්වාරෙහි කාරණභූතෙහී”</b>ති වුත්තං। යදිපි “ද්වාරෙහි කම්මානී”ති වුත්තං, “අඤ්ඤමඤ්ඤං වවත්ථිතා”ති පන වුත්තත්තා කම්මෙහිපි ද්වාරානි වවත්ථිතානීති අයමත්ථොපි සිද්ධොයෙවාති දස්සෙතුං <b>“න කෙවල”</b>න්තිආදි වුත්තං। <b>අද්වාරචාරීහී</b>ති ද්වාරානං සයං වවත්ථිතභාවමාහ, න පන අවවත්ථානං, වවත්ථානමෙවාති අධිප්පායො। ඉදානි තං වවත්ථානං විභාවෙති <b>කම්මානපෙක්ඛා</b>තිආදිනා। තත්ථ සමයනියමිතෙන චිත්තෙන සමයො විය ද්වාරනියමිතෙහි කම්මෙහි ද්වාරානි නියමිතානීති අයං සඞ්ඛෙපත්ථො।
bod:<b>එවංසභාවත්තා</b>ති <pb V=.75/> ද්වාරභූතෙහි කායාදීහි උපලක්ඛණීයසභාවත්තා। <b>ආණත්ති…පෙ॰… මානස්සා</b>ති කායවචීකම්මානං වචීකායවිඤ්ඤත්තීහි පකාසෙතබ්බතං ආහ। <b>කායාදීහී</b>ති කායවචීවිඤ්ඤත්තීහි। <b>තස්මා</b>ති යස්මා ද්වාරන්තරෙ චරන්තානිපි කම්මානි සකෙන ද්වාරෙන උපලක්ඛිතානෙව චරන්ති, තස්මා। <b>නාපි කම්මං ද්වාරස්සා</b>ති යස්මිං ද්වාරන්තරෙ කම්මං චරති, තස්ස ද්වාරස්ස අනත්තනියස්ස। <b>තංතංද්වාරමෙවා</b>ති සකද්වාරමෙව। <b>කම්මස්සා</b>ති සකසකකම්මස්ස। යදි කම්මෙහි ද්වාරානි වවත්ථිතානි, “කම්මස්ස අනිබද්ධත්තා”ති ඉදං කථං නීයතීති ආහ <b>“පුබ්බෙ පනා”</b>තිආදි।
bod:<b>සා</b>ති විඤ්ඤත්ති। <b>තස්සා</b>ති කම්මස්ස। <b>කෙනචි පකාරෙනා</b>ති චතුවීසතියා පච්චයප්පකාරෙසු කෙනචි පකාරෙන। <b>තංසහජාතා</b>ති එතෙන කායවිඤ්ඤත්තියා සබ්භාවෙයෙව කායකම්මස්ස සබ්භාවො, නාඤ්ඤථාති පරියායෙන විඤ්ඤත්තියා කම්මස්ස කාරණභාවං විභාවෙති। තෙනෙවාහ <b>“උප්පත්තිට්ඨානභාවෙන වුත්තා”</b>ති। <b>යථාවුත්තනියමෙනා</b>තිආදිනා කම්මස්ස උප්පත්තිට්ඨානභාවෙ බ්යභිචාරාභාවමාහ। තත්ථ <b>යථාවුත්තනියමෙනා</b>ති අට්ඨකථායං වුත්තප්පකාරෙන වවත්ථානයුත්තිසඞ්ඛාතෙන නියමෙන। <b>ද්වාරචරණෙ</b>ති අඤ්ඤද්වාරචරණෙ।
cen:කායකම්මද්වාරකථාවණ්ණනා නිට්ඨිතා।
sub:වචීකම්මද්වාරකථාවණ්ණනා
bod:<b>චතූහි අඞ්ගෙහී</b>ති එත්ථ “සුභාසිතංයෙව භාසති, නො දුබ්භාසිතං। ධම්මංයෙව, පියංයෙව, සච්චංයෙව භාසති, නො අලික”න්ති (සං॰ නි॰ 1.213; සු॰ නි॰ සුභාසිතසුත්ත) යානි අඞ්ගානි සුත්තෙ <pb M=.82/> වුත්තානි, තෙසං චෙතනාසභාවං දස්සෙතුං <b>“සුභාසිතභාසනා”</b>තිආදි වුත්තං। <b>තථාපවත්තා</b>ති සුභාසිතභාසනාදිභාවෙන පවත්තා। <b>සහ සම්භූතත්තා</b>ති සහෙව උප්පන්නත්තා। න හි වචීවිඤ්ඤත්ති සද්දරහිතා අත්ථි। තථා හි <b>“යා තාය වාචාය විඤ්ඤත්තී”</b>ති වුත්තං। “වාචාගිරා බ්යපථො”තිආදිනා (ධ॰ ස॰ 636) නාතිසුඛුමංයෙව සද්දවාචං වත්වා “යා තාය වාචාය විඤ්ඤත්තී”ති, තාය සද්ධිං යොජෙත්වා වචීවිඤ්ඤත්තියා වුත්තත්තා රූපායතනං විය වත්ථුපරිත්තතාදිනා <pb V=.76/> සද්දායතනම්පි අනින්ද්රියගොචරො අත්ථීති ච අධිප්පායෙන <b>“යා තාය…පෙ॰… විඤ්ඤායතී”</b>ති ආහ।
bod:ඉදානි අවිසෙසෙන චිත්තසමුට්ඨානසද්දස්ස සොතවිඤ්ඤාණාරම්මණතා පාළියං වුත්තාති විතක්කවිප්ඵාරසද්දො න සොතවිඤ්ඤෙය්යොති මහාඅට්ඨකථාවාදස්ස පාළියා විරොධං දස්සෙතුං <b>“චිත්තසමුට්ඨාන”</b>න්තිආදි වුත්තං। එවං සඞ්ගහකාරස්ස අධිප්පායෙ ඨත්වා මහාඅට්ඨකථාවාදස්ස පටිසෙධෙතබ්බතං දස්සෙත්වා ඉදානි අත්තනො අධිප්පායෙ ඨත්වා තං පරිහරිතුං <b>“මහාඅට්ඨකථායං පනා”</b>තිආදිමාහ। සඞ්ඝට්ටනාකාරෙන පවත්තානං භූතානං සද්දස්ස නිස්සයභාවතො සඞ්ඝට්ටනෙන සහෙව සද්දො උප්පජ්ජති। <b>තප්පච්චයභාවො</b>ති උපාදින්නකඝට්ටනස්ස පච්චයභාවො। චිත්තජපථවීධාතුයා උපාදින්නකඝට්ටනෙ පච්චයො භවිතුං සමත්ථො චිත්තසමුට්ඨානමහාභූතානං එකො ආකාරවිසෙසො අත්ථි। තදාකාරත්තා හි තෙසං පථවීධාතු උපාදින්නකං ඝට්ටෙතීති ඉමමත්ථං වුත්තානුසාරෙන වෙදිතබ්බත්තා “වුත්තනයෙනෙව වෙදිතබ්බො”ති වත්වා තමෙව වුත්තනයං <b>“තබ්බිකාරාන”</b>න්තිආදිනා විභාවෙති। තත්ථ අඤ්ඤමඤ්ඤස්ස පච්චයභාවො තප්පච්චයභාවො වුත්තොති අත්ථො। <b>අඤ්ඤම්පි සබ්බං විධාන</b>න්ති “න චිත්තසමුට්ඨානාති එතෙන පරමත්ථතො අභාවං දස්සෙතී”තිආදිනා අත්තනා වුත්තවිධානං। අට්ඨකථායං පන වුත්තවිධානං “හෙට්ඨා වුත්තනයෙනෙව වෙදිතබ්බ”න්ති අට්ඨකථායං වුත්තමෙවාති।
bod:අත්තනො අත්තනො පච්චයුප්පන්නස්ස දෙසන්තරෙ පාරම්පරියෙන උප්පාදනං <b>දෙසන්තරුප්පාදනපරම්පරතා। ලද්ධාසෙවනෙනා</b>ති ලද්ධපුබ්බාභිසඞ්ඛාරෙන। <b>චිත්තෙනෙවා</b>ති පඨමචිත්තෙනෙව। “සත්ත ජවනානි සත්ත අක්ඛරානි නිබ්බත්තෙන්තීති වාදං පටික්ඛිපිත්වා එකජවනවාරපරියාපන්නානි චිත්තානි එකමක්ඛරං නිබ්බත්තෙන්තී”ති වදන්ති। කිඤ්චාපි පඨමචිත්තෙනපි ඝට්ටනා නිප්ඵජ්ජති, එකස්සෙව පන බහුසො පවත්තනෙන <pb M=.83/> අත්ථි කොචි විසෙසොති පුරිමජවනසමුට්ඨිතාහි ඝට්ටනාහි පටිලද්ධාසෙවනෙන සත්තමජවනෙන සමුට්ඨිතා ඝට්ටනා පරිබ්යත්තමක්ඛරං නිබ්බත්තෙතීති උපත්ථම්භනං නත්ථීති න සක්කා වත්තුං। ලද්ධාභිසඞ්ඛාරෙන පන පඨමචිත්තෙනපි ඝට්ටනා බලවතී හොතීති අට්ඨකථායං “උපත්ථම්භනකිච්චං නත්ථී”ති වුත්තං සියා, සබ්බමෙතං වීමංසිත්වා ගහෙතබ්බං।
cen:වචීකම්මද්වාරකථාවණ්ණනා නිට්ඨිතා।
sub:මනොකම්මද්වාරකථාවණ්ණනා
bod:“සබ්බායපි <pb V=.77/> කායවචීවිඤ්ඤත්තියා කායවචීද්වාරභාවො විය සබ්බස්සපි චිත්තස්ස මනොද්වාරභාවො සම්භවතී”ති දස්සනත්ථං අට්ඨකථායං “අයං නාම මනො මනොද්වාරං න හොතීති න වත්තබ්බො”ති වත්වා තංද්වාරවන්තධම්මදස්සනත්ථං “අයං නාම චෙතනා”තිආදි වුත්තන්ති ආහ <b>“යස්ස ද්වාරං මනො, තං දස්සනත්ථං වුත්ත”</b>න්ති। යථා පන තිවිධචතුබ්බිධකායවචීකම්මානං ද්වාරභාවතො කායකම්මද්වාරවචීකම්මද්වාරානි වුත්තානි, එවං මනොකම්මන්ති වුත්තඅභිජ්ඣාදීනං ද්වාරභාවතො වට්ටහෙතුභූතලොකියකුසලාකුසලසම්පයුත්තමනො එව මනොකම්මද්වාරන්ති සන්නිට්ඨානං කතන්ති දට්ඨබ්බං। චෙතනාය අත්තනො කිච්චං ආරද්ධාය සම්පයුත්තාපි තං තං සකිච්චං ආරභන්තීති සා නෙ සකිච්චෙ පවත්තෙති නාම, තථා පවත්තෙන්තී ච සම්පයුත්තෙ එකස්මිං ආරම්මණෙ අවිප්පකිණ්ණෙ කරොති බ්යාපාරෙති චාති වුච්චති, තථා සම්පයුත්තානං යථාවුත්තං අවිප්පකිණ්ණකරණං සම්පිණ්ඩනං ආයූහනං බ්යාපාරාපාදනං බ්යාපාරණං චෙතයනන්ති ආයූහනචෙතයනානං නානත්තං දස්සෙන්තො <b>“ඵස්සාදිධම්මෙහී”</b>තිආදිමාහ। <b>තථාකරණ</b>න්ති යථා ඵස්සාදයො සකසකකිච්චෙ පසුතා භවන්ති, තථා කරණං। තෙනෙව යථාවුත්තෙන අවිප්පකිණ්ණබ්යාපාරණාකාරෙන සම්පයුත්තානං කරණං පවත්තනන්ති දට්ඨබ්බං। <b>කම්මක්ඛයකරත්තා</b>ති කම්මක්ඛයකරමනස්ස කම්මද්වාරභාවො න යුජ්ජතීති අධිප්පායො। යතො “කම්මපථකථා ලොකියා එවා”ති වදන්ති।
cen:මනොකම්මද්වාරකථාවණ්ණනා නිට්ඨිතා।
sub:කම්මකථාවණ්ණනා
bod:සමානකාලාපි <pb M=.84/> කාරණඵලකිරියා පුබ්බාපරකාලා විය වත්තුං යුත්තායෙව। සෙය්යථාපි පටිච්චසමුප්පාදෙ “චක්ඛුඤ්ච පටිච්ච රූපෙ ච උප්පජ්ජති චක්ඛුවිඤ්ඤාණ”න්ති දස්සෙතුං <b>“අථ වා”</b>තිආදිමාහ। <b>චොපනකිරිය</b>න්ති විඤ්ඤත්තිද්වයං ආහ। තස්සා හි චිත්තසමුට්ඨානකායසද්දවාචාහි කායවචීවිඤ්ඤත්තීහි එව වා පුරිමපුරිමාහි පවත්තෙතබ්බත්තා “කායවාචාහි චොපනකිරියං කරොතී”ති වුත්තං තබ්බිකාරානං භූතානං තථාපවත්තනතො। අථ වා <b>කායවාචාහී</b>ති කායවචීවිඤ්ඤත්තීහි <pb V=.78/>। <b>චොපනකිරිය</b>න්ති රූපකායස්ස ථම්භනචලනකිරියං උපාදින්නකඝට්ටනකිරියඤ්ච। එසා හි කිරියා “රූපකායං ථම්භෙතුං චාලෙතුං පච්චයො භවිතුං සමත්ථො”ති, “උපාදින්නකඝට්ටනස්ස පච්චයභූතො”ති ච වුත්තත්තා කායවචීවිඤ්ඤත්තීහි නිප්ඵජ්ජතීති। එවඤ්ච කත්වා “චොපනකිරියානිස්සයභූතා කායවාචා”ති, “කායාදීහි කරණභූතෙහි චොපනාභිජ්ඣාදිකිරියං කරොන්ති වාසිආදීහි විය ඡෙදනාදි”න්ති ච ඉදම්පි වචනං සමත්ථිතං භවති। න කෙවලං ධරමානතාව සබ්භාවො, අථ ඛො මග්ගෙන අසමුච්ඡින්නතාපීති දස්සෙන්තො <b>“අනිරොධිතෙවා”</b>ති ආහ। අසමුච්ඡින්නතා ච කායාදීනං තදුපනිස්සයකිලෙසාසමුච්ඡෙදෙනෙවාති දට්ඨබ්බං। “කායාදීහි කරණභූතෙහි චොපනාභිජ්ඣාදිකිරියං කරොන්තී”ති එතෙන චොපනාභිජ්ඣාදිකිරියානිබ්බත්තිද්වාරෙන චෙතනානිබ්බත්තියෙව වුත්තාති ඉමිනා අධිප්පායෙන <b>“එවඤ්ච…පෙ॰… යුජ්ජන්තී”</b>ති ආහ। එවඤ්ච කත්වා <b>කායෙ සති වාචාය සතී</b>තිආදිවචනං අනුලොමිතං හොති। <b>යාය චෙතනායා</b>ති කරණනිද්දෙසො පන කායාදීනං චොපනාභිජ්ඣාදිකිරියාය ච චෙතනාහෙතුකත්තදස්සනත්ථං වුත්තොති।
bod:සභාවතො උපකාරකතො මග්ගෙ සති සබ්භාවතො ච බොජ්ඣඞ්ගා මග්ගෙ අන්තොගධාති ආහ <b>“න ච න සක්කා”</b>තිආදි।
bod:<b>කම්මපථං අප්පත්තානම්පි තංතංද්වාරෙ සංසන්දන</b>න්ති යථා කම්මපථං පත්තානං, එවං කම්මපථං අප්පත්තානම්පි සතිපි ද්වාරන්තරුප්පත්තියං යථාසකං ද්වාරෙහෙව නාමග්ගහණන්ති වදන්ති, එවං සති අට්ඨකථාය විරොධො। දුතියත්ථස්ස ච අභාවො සියා, තස්මා <b>තංතංද්වාරෙ සංසන්දන</b>න්ති යස්මිං යස්මිං ද්වාරෙ කම්මපථං අප්පත්තා අකුසලචෙතනාදයො පවත්තා, තාසං තෙන තෙනෙව ද්වාරෙන නාමග්ගහණං। තං පන තංතංද්වාරපක්ඛිකභාවකරණතො තත්ථ අවරොධනන්ති <pb M=.85/> වුත්තං। යථා හි කම්මපථං පත්තා කායකම්මාදිසඞ්ඛාතා චෙතනා ද්වාරන්තරෙ උප්පන්නාපි කායකම්මාදිනාමමෙව ලභන්ති, න එවං කම්මපථං අප්පත්තා। තා පන යත්ථ යත්ථ ද්වාරෙ උප්පජ්ජන්ති, තෙන තෙනෙව ද්වාරෙන කායදුච්චරිතං වචීදුච්චරිතන්තිආදිනාමං ලභන්ති। එවං නාමග්ගහණමෙව හි තෙසං තංතංද්වාරපක්ඛිකකරණං වුත්තං। තෙනෙව හි <b>අට්ඨකථායං</b> “කිඤ්චාපි වචීද්වාරෙ චොපනප්පත්තං කම්මපථං, අප්පත්තතාය පන කායකම්මං න හොති, කෙවලං වචීදුච්චරිතං නාම හොතී”ති වුත්තං।
bod:සතිපි පාණාතිපාතාදිචෙතනාය වචීද්වාරාදීසු පවත්තියං යථාවුත්තයෙභුය්යතබ්බහුලවුත්තියා කායකම්මාදිභාවවවත්ථාපනං <pb V=.79/> කායාදිකස්ස තංතංද්වාරභාවවවත්ථාපනඤ්ච <b>කම්මද්වාරාභෙදනං</b>। තඤ්හි කම්මද්වාරානං අසංකිණ්ණභාවෙන පතිට්ඨාපනං। යං සන්ධාය “ආණත්තිසමුට්ඨිතෙසූ”ති <b>අට්ඨකථායං</b> වක්ඛති। කෙචි පන “එකෙකස්මිං ද්වාරෙ අනෙකෙසං කම්මානං පවත්තිදස්සනම්පි ද්වාරසංසන්දන”න්ති වදන්ති। යථා පවත්තො බ්යාපාදො කම්මපථො හොති, තං දස්සෙතුං <b>“ඉමෙ සත්තා හඤ්ඤන්තූ”</b>ති පවත්ති බ්යාපාදස්ස දස්සිතා। කායද්වාරිකචෙතනාය සහකාරීකාරණභාවතො <b>කායකම්මවොහාරලාභා,</b> අභිජ්ඣාදීනං පරසන්තකස්ස අත්තනො පරිණාමනවසෙන “ඉමෙ සත්තා හඤ්ඤන්තූ”තිආදිනා ච අප්පවත්තත්තා <b>මනොකම්මවොහාරවිරහා,</b> අචෙතනාසභාවතො වා පාණාතිපාතාදිවසෙන අබ්බොහාරිකා, පාණාතිපාතාදිභාවෙන න වත්තබ්බාති අත්ථො। <b>එත්ථා</b>ති අබ්බොහාරිකභාවෙ।
bod:<b>දසවිධා ඉද්ධි…පෙ॰… තබ්බා</b> විත්ථාරෙනාති අධිප්පායො।
bod:<b>තෙනාධිප්පෙත</b>න්ති “අකුසලං වචීකම්මං මනොද්වාරෙ සමුට්ඨාතී”ති වදන්තෙන අධිප්පෙතං। <b>“න උපොසථක්ඛන්ධකෙ වුත්ත”</b>න්ති කස්මා වුත්තං, නනු තෙන උපොසථක්ඛන්ධකතො සුත්තං ආහටන්ති? කිඤ්චාපි ආහටං, තත්ථ අවුත්තොයෙව පන සො තෙන වුත්තොති ගහිතොති දස්සෙන්තො <b>“තත්ථ අවුත්තමෙවා”</b>තිආදිමාහ।
bod:“සුගතිදුග්ගතීසු උපපජ්ජනං සුකතදුක්කටකම්මතො න හොති, ඛන්ධසිවාදීහි පන හොතීති ගහෙත්වා ‘නත්ථි දින්න’න්තිආදිනා පරාමසන්තස්ස වසෙන <b>‘මිච්ඡාදිට්ඨි…පෙ॰… පරිභණ්ඩාදීනි කරොතී’</b>ති වුත්ත”න්ති වදන්ති। <b>අභිජ්ඣාදිපධානත්තා</b>ති එතෙන විජ්ජමානෙසුපි බ්යාපාදාදීසු යදා කායවචීද්වාරෙසු චෙතනා <pb M=.86/> බලවතී හොති, න තථා ඉතරෙ, තදා පධානභාවතො චෙතනා කායකම්මං වචීකම්මන්ති ච වොහාරං ලභති। සො ඛො පනස්සා පධානභාවො පාණාතිපාතාදිසිද්ධියා විඤ්ඤායති। යදා පන තෙසුයෙව ද්වාරෙසු අභිජ්ඣාදයො බලවන්තො හොන්ති, න තථා චෙතනා, තදා තත්ථ විජ්ජමානාපි චෙතනා අපධානභාවතො කායකම්මං වචීකම්මන්ති ච වොහාරං න ලභති। අභිජ්ඣාදයො පන පධානභාවතො සතිපි කායඞ්ගවාචඞ්ගචොපනෙ සකෙන වවත්ථානෙන මනොකම්මන්ත්වෙව වුච්චන්තීති දස්සෙති। යෙ පන “තීසුපි ද්වාරෙසු කම්මපථභාවෙන අප්පත්තියා ද්වාරත්තයෙපි කම්මපථප්පත්තමනොකම්මෙන සහ පවත්තියා ච චෙතනා එත්ථ කම්මන්ති න වුච්චතී”ති වදන්ති, තෙහි අභිජ්ඣාදීනං පධානසභාවංයෙව සන්ධාය වුත්තං සියා। අථ වා චෙතනාය නිප්පරියායකම්මභාවතො පරියායකම්මෙ අනවරොධෙතබ්බත්තා <b>“අබ්බොහාරිකා”</b>ති <pb V=.80/> වුත්තං। අත්තනො සභාවෙනෙව පන සා එත්ථාපි කම්මන්ති වුච්චති। යථාහ “චෙතනාහං, භික්ඛවෙ, කම්මං වදාමී”තිආදි (කථා॰ 539)। <b>අට්ඨකථායඤ්ච</b> “තස්මිං ද්වාරෙ සිද්ධා චෙතනා”තිආදිනා චෙතනායෙව පධානං කත්වා වුත්තං। තෙනෙවාහ <b>“සභාවෙනෙව සා මනොකම්ම”</b>න්තිආදි। අථ වා කම්මපථප්පත්තඅභිජ්ඣාදීහි කායවචීද්වාරෙ සහජාතා චෙතනා කායවචීකම්මවසෙන අබ්බොහාරිකා චෙතනාසඞ්ඛාතමනොකම්මත්තාති। යදි අභිජ්ඣාදයො පධානා, න චෙතනා, එවං සති අභිජ්ඣාදයො චෙත්ථ කම්මං, න චෙතනා, අභිජ්ඣාදිපක්ඛිකා වා සා සියාති අනුයොගං මනසි කත්වා ආහ <b>“තිවිධා, භික්ඛවෙ”</b>තිආදි। “චෙතනාපි…පෙ॰… මනොද්වාරෙ එව සමුට්ඨහන්තී”ති ඉදං මනොද්වාරෙ චෙතනාය අභිජ්ඣාදීහි මනොකම්මභාවෙ නිබ්බිසෙසභාවදස්සනන්ති කත්වා <b>“චෙතනා…පෙ॰… අධිප්පායො”</b>ති ආහ। චෙතනා චෙතනාකම්මං, අභිජ්ඣාදයො චෙතනාසම්පයුත්තකම්මන්ති එත්තකමෙව හි එත්ථ විසෙසොති। එත්ථ ච චෙතනාය කායවචීකම්මභාවො සියාති ආසඞ්කාය අභාවතො මනොද්වාරෙ අකුසලකායවචීකම්මානං අනුප්පත්තිතො ච අබ්බොහාරිකාති න වුත්තන්ති දට්ඨබ්බං।
bod:<b>විරතිවිසිට්ඨා</b>ති විරතිතො චෙතනාය පධානභාවමාහ। තත්ථ “තිවිධා, භික්ඛවෙ, කායසඤ්චෙතනා”තිආදිනා (කථා॰ 539) ආගමම්හි <b>“පාණාතිපාතාදිපටිපක්ඛභූතා”</b>ති යුත්තිං දස්සෙති। යස්මා ච පට්ඨානෙ චෙතනාව “කම්මපච්චයො”ති <pb M=.87/> වුත්තා, න විරති, අභිජ්ඣාදයො වා, තස්මා නිප්පරියායෙන කම්මං “චෙතනා”ති අනභිජ්ඣාදයො “චෙතනාපක්ඛිකා වා”ති වුත්තාති වෙදිතබ්බං। අසඞ්කරතො කම්මද්වාරානි වවත්ථපෙන්තො <b>“රක්ඛතී”</b>ති, විපරියායෙන <b>“භින්දතී”</b>ති වුත්තොති රක්ඛණභින්දනානි අනාසෙත්වා නාසෙත්වා ච කථනන්ති වුත්තානීති।
cen:කම්මකථාවණ්ණනා නිට්ඨිතා।
bod:තතියො විකප්පො පඨමචතුත්ථවිඤ්ඤාණද්වාරෙසුයෙව ලබ්භති, න ඉතරත්ථ “සොතං ඝාන”න්තිආදිනා අවුත්තත්තා, ඉතරථාපි වා අවිභත්තිකෙ නිද්දෙසෙ ලබ්භති। යතො සංවරවසෙන පාතිමොක්ඛසීලං පවත්තති, තං දුස්සීල්යන්ති ආහ <b>“දුස්සීල්යං පාණාතිපාතාදිචෙතනා”</b>ති। ඉතරා සංවරවිනිමුත්තා අභිජ්ඣාදොමනස්සයුත්තා තප්පධානා වා අකුසලධම්මා <b>සතිපටිපක්ඛා අකුසලා ධම්මා</b> <pb V=.81/>। ආරම්මණෙ චිත්තවොස්සග්ගවසෙන පවත්තො අකුසලචිත්තුප්පාදො <b>පමාදො</b>। වීරියපනොදනභාවතො ථිනමිද්ධං <b>“කොසජ්ජ”</b>න්ති වුත්තං, ථිනමිද්ධප්පධානො වා චිත්තුප්පාදො।
bod:<b>අසුද්ධතා</b>ති අකෙවලතා අඤ්ඤෙන සම්මිස්සතා। ද්වාරඤ්හි ද්වාරන්තරිකකම්මස්ස ද්වාරං හොන්තං තෙන මිස්සිතං විය හොති। තෙනෙවාහ <b>“මුසාවාදාදිනොපි කායද්වාරෙ පවත්තිසබ්භාවා”</b>ති। කෙචි පන “අවිඤ්ඤෙය්යමානන්තරානං ද්වාරන්තරචිත්තානං අන්තරන්තරා අප්පවත්තිතො සුද්ධන්ති වුත්ත”න්ති වදන්ති, තං අනෙකස්සපි ජවනවාරස්ස කායකම්මාදිභාවෙන පබන්ධනවසෙන පවත්ති අත්ථීති කත්වා වුත්තං। <b>අවිරුද්ධං හොතී</b>ති අකුසලකායකම්මාදිභාවෙන අවධාරෙත්වා අසංවරං වත්වා පුන තස්සෙව වාචාඅසංවරද්වාරාදීසු උප්පත්තිවචනං කායද්වාරූපලක්ඛිතො අසංවරො ද්වාරන්තරෙ පවත්තොපි කායද්වාරිකො එවාති එවං සංවණ්ණනාය සති න විරුජ්ඣතීති අත්ථො। ඉදානි තං අවිරුජ්ඣනාකාරං <b>“අසංවරො හී”</b>තිආදිනා විභාවෙති। <b>සද්වාරෙ</b>ති අත්තනො ද්වාරෙ। <b>අසංවරො ද්වාරන්තරෙ උප්පජ්ජමානොපි සද්වාරවසෙන උප්පන්නොති වුච්චතී</b>ති එතෙන වාචාඅසංවරද්වාරෙ උප්පන්නොපි කායිකො අසංවරො චොපනකායඅසංවරද්වාරවසෙන උප්පන්නොත්වෙව වුත්තොති දට්ඨබ්බං। එස නයො ඉතරත්ථාපි। <b>කම්මං අඤ්ඤද්වාරෙ</b>ති කම්මස්ස ද්වාරන්තරචරණං පාකටන්ති කත්වා වුත්තං।
bod:<b>එවං</b> <pb M=.88/> <b>සතී</b>ති චොපනසඞ්ඛාතෙ කායඅසංවරද්වාරෙ අසංවරොති එත්තකෙ එව ගහිතෙ। කම්මපථභාවප්පත්තස්සෙව කම්මභාවො අට්ඨකථායං වුත්තොති ආහ <b>“කම්මපථභාවප්පත්තතාය වචීමනොකම්ම”</b>න්ති। <b>සෙස</b>න්ති ද්වාරන්තරානුපලක්ඛිතං। <b>තථා න වුච්චතී</b>ති කායකම්මන්ති න වුච්චතීති අත්ථො। <b>තත්ථෙව වක්ඛාමා</b>ති කම්මපථසංසන්දනෙ වක්ඛාම। “සො හි කායද්වාරෙ චොපනප්පත්තො අකුසලං කායකම්මං හොතී”තිආදිනා (ධ॰ ස॰ අට්ඨ॰ කම්මපථසංසන්දනකථා) “චොපනකායඅසංවරද්වාරවසෙන උප්පන්නො අකුසලං කායකම්මමෙව හොතී”තිආදිනා ච වචීකම්මාදීනඤ්ච කම්මපථප්පත්තානං අසංවරභූතානං කායකම්මාදිභාවෙ ආපන්නෙ “චතුබ්බිධං වචීදුච්චරිතං අකුසලං වචීකම්මමෙව හොතී”තිආදිනා අපවාදෙන නිවත්ති දට්ඨබ්බාති එවං වක්ඛමානතං සන්ධායාහ। <b>අන්තොගධතා දට්ඨබ්බා</b> පච්චයසන්නිස්සිතආජීවපාරිසුද්ධිසීලානං ඤාණවීරියෙහි සාධෙතබ්බත්තාති අධිප්පායො।
sub:අකුසලකම්මපථකථාවණ්ණනා
bod:<b>සරසෙන</b> <pb V=.82/> අත්තනො සභාවෙන। යාය චෙතනාය පවත්තමානස්ස ජීවිතින්ද්රියස්ස පච්චයභූතෙසු මහාභූතෙසු උපක්කමකරණහෙතු තංමහාභූතපච්චයා උප්පජ්ජනකමහාභූතා නුප්පජ්ජිස්සන්ති, සා තාදිසපයොගසමුට්ඨාපිකා චෙතනා පාණාතිපාතො නාම। ලද්ධුපක්කමානි හි භූතානි න පුරිමභූතානි විය විසදානීති සමානජාතියානං භූතානං කාරණං න හොන්තීති। එකස්සපි පයොගස්ස සහසා නිප්ඵාදනවසෙන කිච්චසාධිකාය බහුක්ඛත්තුං පවත්තජවනෙහි ලද්ධාසෙවනාය ච සන්නිට්ඨාපකචෙතනාය වසෙන පයොගස්ස මහන්තභාවො। සතිපි කදාචි ඛුද්දකෙ චෙව මහන්තෙ ච පාණෙ පයොගස්ස සමභාවෙ මහන්තං හනන්තස්ස චෙතනා තිබ්බතරා උප්පජ්ජතීති වත්ථුස්ස මහන්තභාවොති තදුභයං චෙතනාය බලවභාවෙනෙව හොතීති ආහ <b>“පයොග…පෙ॰… භාවතො”</b>ති। <b>යථාවුත්තපච්චයවිපරියායෙපී</b>ති පයොගවත්ථුආදිපච්චයානං අමහත්තෙපි। <b>තංතංපච්චයෙහී</b>ති ගුණවන්තතාදිපච්චයෙහි। එත්ථ ච හන්තබ්බස්ස ගුණවන්තතාය මහාසාවජ්ජතා වත්ථුමහන්තතාය විය දට්ඨබ්බා। කිලෙසානං උපක්කමානං ද්වින්නඤ්ච මුදුතාය තිබ්බතාය ච අප්පසාවජ්ජතා මහාසාවජ්ජතා ච යොජෙතබ්බා। පාණො පාණසඤ්ඤිතා වධකචිත්තඤ්ච පුබ්බභාගසම්භාරා, උපක්කමො <pb M=.89/> වධකචෙතනාසමුට්ඨාපිතො, පඤ්චසම්භාරවතී පාණාතිපාතචෙතනාති සා පඤ්චසම්භාරවිනිමුත්තා දට්ඨබ්බා। එස නයො අදින්නාදානාදීසුපි।
bod:මන්තපරිජප්පනෙන පරස්ස සන්තකහරණං <b>විජ්ජාමයො,</b> විනා මන්තෙන පරසන්තකස්ස කායවචීපයොගෙහි ආකඩ්ඪනං තාදිසඉද්ධියොගෙන <b>ඉද්ධිමයො</b> පයොගොති අදින්නාදානස්සපි ඡ පයොගා සාහත්ථිකාදයො වෙදිතබ්බා।
bod:අභිභවිත්වා වීතික්කමනෙ මිච්ඡාචාරො මහාසාවජ්ජො, න තථා උභින්නං සමානච්ඡන්දභාවෙ। <b>“චත්තාරො සම්භාරා</b>ති වුත්තත්තා අභිභවිත්වා වීතික්කමනෙ සතිපි මග්ගෙනමග්ගපටිපත්තිඅධිවාසනෙ පුරිමුප්පන්නසෙවනාභිසන්ධිපයොගාභාවතො මිච්ඡාචාරො න හොති අභිභුය්යමානස්සා”ති වදන්ති। සෙවනචිත්තෙ සති පයොගාභාවො න පමාණං ඉත්ථියා සෙවනප්පයොගස්ස යෙභුය්යෙන අභාවතො। පුරිසස්සෙව හි යෙභුය්යෙන සෙවනප්පයොගො හොතීති ඉත්ථියා පුරෙතරං සෙවනචිත්තං උපට්ඨාපෙත්වා නිපන්නායපි මිච්ඡාචාරො න සියාති ආපජ්ජති, තස්මා පුරිසස්ස වසෙන උක්කංසතො චත්තාරො සම්භාරා වුත්තාති දට්ඨබ්බං। අඤ්ඤථා ඉත්ථියා පුරිසකිච්චකරණකාලෙ <pb V=.83/> පුරිසස්සපි සෙවනප්පයොගාභාවතො මිච්ඡාචාරො න සියාති। කෙචි පන “අත්තනො රුචියා පවත්තිතස්ස තීණි අඞ්ගානි, බලක්කාරෙන පවත්තිතස්ස තීණීති සබ්බානි අග්ගහිතග්ගහණෙන චත්තාරී”ති වදන්ති, වීමංසිත්වා ගහෙතබ්බං।
bod:දුට්ඨචිත්තස්ස අමරණාධිප්පායස්ස ඵරුසකායවචීපයොගසමුට්ඨාපිකා ඵරුසචෙතනා <b>ඵරුසවාචා</b>। මරණාධිප්පායෙ පන සති අත්ථසිද්ධිතදභාවෙසු පාණාතිපාතා බ්යාපාදා ච හොන්තීති। යං පති ඵරුසවාචා පයුජ්ජති, තස්ස සම්මුඛාව සීසං එති। “පරම්මුඛෙපි ඵරුසවාචා හොතී”ති වදන්ති।
bod:යදි චෙතනාය සබ්බදා කම්මපථභාවාභාවතො අනියතො කම්මපථභාවොති කම්මපථරාසිම්හි අවචනං, නනු අභිජ්ඣාදීනම්පි කම්මපථං අප්පත්තානං අත්ථිතාය අනියතො කම්මපථභාවොති තෙසම්පි කම්මපථරාසියං අවචනං ආපජ්ජතීති? නාපජ්ජති, කම්මපථතාතංසභාගතාහි තෙසං තත්ථ වුත්තත්තා। යදි එවං චෙතනාපි තත්ථ වත්තබ්බා සියාති? සච්චමෙතං, සා පන පාණාතිපාතාදිකාති පාකටො තස්සා <pb M=.90/> කම්මපථභාවොති න වුත්තං සියා। චෙතනාය හි “චෙතනාහං, භික්ඛවෙ, කම්මං වදාමි,”“තිවිධා, භික්ඛවෙ, කායසඤ්චෙතනා අකුසලං කායකම්ම”න්තිආදිවචනෙහි කම්මභාවො දීපිතො। කම්මංයෙව ච සුගතිදුග්ගතීනං තදුප්පජ්ජනසුඛදුක්ඛානඤ්ච පථභාවෙන පවත්තං කම්මපථොති වුච්චතීති පාකටො තස්සා කම්මපථභාවො। අභිජ්ඣාදීනං පන චෙතනාසමීහනභාවෙන සුචරිතදුච්චරිතභාවො, චෙතනාජනිතතංබන්ධතිභාවෙන සුගතිදුග්ගතිතදුප්පජ්ජනසුඛදුක්ඛානං පථභාවො චාති න තථා පාකටො කම්මපථභාවොති තෙ එව කම්මපථරාසිභාවෙන වුත්තා। අතථාජාතියත්තා වා චෙතනා තෙහි සද්ධිං න වුත්තා සියා। විචාරෙත්වා ගහෙතබ්බං।
bod:පාණාතිපාතාදීනං ආරම්මණානෙව තබ්බිරතිආරම්මණානීති <b>පඤ්ච සික්ඛාපදා පරිත්තාරම්මණා එවා</b>ති වචනෙන අදින්නාදානාදීනං සත්තාරම්මණතාවචනස්ස විරොධං චොදෙති। තථා හි වක්ඛති “වීතික්කමිතබ්බතොයෙව හි වෙරමණී නාම හොතී”ති। <b>සයමෙව පරිහරිස්සතී</b>ති <b>සික්ඛාපදවිභඞ්ගෙ</b> පඤ්හපුච්ඡකවණ්ණනං සන්ධාය වදති। තත්ථ හි “යස්මා සත්තොති සඞ්ඛ්යං ගතෙ සඞ්ඛාරෙයෙව ආරම්මණං කරොති, තස්මා පරිත්තාරම්මණාති වුච්චන්තී”ති වුත්තං।
bod:<b>දුග්ගතතාදීනී</b>ති <pb V=.84/> <b>ආදි</b>-සද්දෙන “අලද්ධාලාභො ලද්ධවිනාසො ඉච්ඡිතානං භොගානං කිච්ඡපටිලාභො රාජාදීහි සාධාරණභොගතා දුක්ඛවිහාරො සාසඞ්කවිහාරො”ති එවමාදයො සඞ්ගහිතා। කෙචි පන “දිට්ඨෙව ධම්මෙ භොගජානිආදයො නිස්සන්දඵල”න්ති වදන්ති।
sub:කුසලකම්මපථකථාවණ්ණනා
bod:<b>තාසඤ්ච</b> විරතීනං චෙතනාසම්පයුත්තත්තා චෙතනාද්වාරෙන සුගතිදුග්ගතිතදුප්පජ්ජනසුඛදුක්ඛානං පථභාවො යුත්තොති අධිප්පායො।
sub:කම්මපථසංසන්දනකථාවණ්ණනා
bod:<b>තථා</b>ති කම්මපථප්පත්තානං। <b>කෙචී</b>ති ධම්මසිරිත්ථෙරං සන්ධායාහ। සො හි කම්මපථප්පත්තානමෙව දුස්සීල්යාදීනං සුසීල්යාදීනඤ්ච කම්මපථෙහි අත්ථතො නානත්තාභාවදස්සනං, තෙසං වා ඵස්සද්වාරාදීහි අවිරොධභාවෙන දීපනං කම්මපථසංසන්දනන්ති වදති। <b>කම්මපථතා නත්ථී</b>ති එතෙන යථාවුත්තානං අසංවරසංවරානං <pb M=.91/> තෙසං වාදෙ කම්මපථසංසන්දනෙ අසඞ්ගහිතතං දස්සෙති। යෙ පන සඞ්ගහං ලභන්ති, තෙසං ගහණෙ පයොජනාභාවං දස්සෙතුං <b>“තිවිධ…පෙ॰… දස්සනෙනා”</b>ති වුත්තං। එවං පුරිමපක්ඛෙ සඞ්ඛෙපතො දොසං වත්වා දුතියපක්ඛෙපි වත්තුං <b>“න ච දුච්චරිතාන”</b>න්තිආදිමාහ। තෙන යෙ දුච්චරිතසුචරිතඅසංවරසංවරා අනුචරීයන්ති, තෙසං කායකම්මාදිතා විධීයතීති දස්සෙති। “පඤ්චඵස්සද්වාරවසෙන උප්පන්නො අසංවරො අකුසලං මනොකම්මමෙව හොතී”තිආදිනා හි වුත්තන්ති। <b>යදි චා</b>තිආදිනා අනවසෙසපරියාදානාභාවමාහ। <b>උප්පත්ති න වත්තබ්බා</b>ති කම්මපථ…පෙ॰… වදන්තෙහි “මනොකම්මං ඡඵස්සද්වාරවසෙන උප්පජ්ජතී”ති න වත්තබ්බන්ති අත්ථො। අථ වා යදි කම්මපථප්පත්තානෙව දුස්සීල්යාදීනි කායකම්මාදිනාමෙහි අට්ඨකථායං වුත්තානීති එවං වදන්තෙහි අට්ඨකථාචරියෙහි මනොකම්මස්ස ඡඵස්සද්වාරවසෙන උප්පත්ති න වත්තබ්බාති අත්ථො। <b>තංතංකම්මභාවස්ස වුත්තත්තා</b>ති “තිවිධං කායදුච්චරිතං අකුසලං කායකම්මමෙව හොතී”තිආදිං (විභ॰ 913) සන්ධායාහ।
bod:<b>කම්මන්තරම්පි තංද්වාරිකකම්මමෙව සියා</b>ති පාණාතිපාතාදිකස්ස වචීකම්මාදිභාවමාසඞ්කති। <b>තස්මා</b>ති යස්මා කෙසඤ්චි අසංවරානං සංවරානඤ්ච කම්මපථතා නත්ථි, කායදුච්චරිතාදීනඤ්ච කම්මපථෙහි නානත්තාභාවදස්සනෙන පයොජනං නත්ථි, න ච දුච්චරිතාදීනං ඵස්සද්වාරානං වසෙන උප්පත්ති <pb V=.85/> දීපිතා, න චායං විධි නිරවසෙසසඞ්ගාහිකා, කම්මානඤ්ච සඞ්කරො ආපජ්ජති, අට්ඨකථායඤ්ච පුබ්බාපරවිරොධො, තස්මාති අත්ථො। <b>සමානනාමතා</b> කායකම්මාදිතා। <b>සාමඤ්ඤනාමාවිජහනං</b> කායකම්මාදිභාවාවිජහනං। <b>උභයෙස</b>න්ති කම්මපථාකම්මපථානං। <b>උප්පත්තිපරියායවචනාභාවතො</b>ති එතෙන ඵස්සද්වාරඅසංවරද්වාරාදීනං තංද්වාරිකකම්මානඤ්ච අත්ථතො නානත්තාභාවෙපි තථා තථා පවත්තදෙසනාවසෙන තෙ විචාරිතාති දස්සෙති। “අකුසලං කායකම්මං පඤ්චඵස්සද්වාරවසෙන න උප්පජ්ජතී”තිආදිකො දුතියවිනිච්ඡයො।
bod:<b>කායෙ වාචාය ච…පෙ॰… සිද්ධිතො</b>ති එතෙන චොපනප්පත්තං අකුසලං මනොකම්මං චොපනං අප්පත්තතො විසෙසෙත්වා දස්සෙතුං <b>“කායවචීකම්ම”</b>න්ති වුත්තං, න පන කායවචීකම්මභාවතොති දස්සෙති। තෙන කායවචීගහණං යථාවුත්තචොපනප්පත්තං එව විභාවෙතීති දට්ඨබ්බං। තෙනෙවාහ – “චොපනප්පත්තං අකුසලං කායද්වාරෙ වචීද්වාරෙ ච මනොකම්මං හොතී”ති। <b>තං</b>-සද්දෙ <pb M=.92/> වුත්තෙ <b>යං</b>-සද්දො අබ්යභිචාරිතසම්බන්ධතාය වුත්තොයෙව හොතීති කත්වා <b>“යං උප්පජ්ජතී”</b>ති වුත්තං। <b>උප්පාදමත්තපරිච්ඡින්නෙනා</b>ති ඡඵස්සද්වාරිකකම්මෙනාති අත්ථො। <b>මත්ත</b>-සද්දෙන විසෙසනිවත්තිඅත්ථෙන මනොකම්මතාවිසෙසං නිවත්තෙති। <b>නියමස්ස එව</b>-සද්දස්ස <b>අකතත්තා</b> “කායවචීකම්මමෙව හොතී”ති අවුත්තත්තා। ඉදානි නියමාකරණෙන ලද්ධගුණං දස්සෙන්තො <b>“න පන සබ්බම්පී”</b>තිආදිමාහ।
bod:“නියමස්ස අකතත්තා”තිආදි <b>පුරිමනයො</b>ති අධිප්පෙතො। වත්තුඅධිප්පායානුරොධිනී සද්දප්පවත්තීති සමාසපදෙ එකදෙසොපි ආකඩ්ඪීයති අධිකාරවසෙනාති අධිප්පායෙන <b>“කම්ම-සද්දමත්තෙන සම්බන්ධං කත්වා”</b>ති වුත්තං। <b>යං පන වදන්තී</b>තිආදිනා එත්ථ පදකාරමතස්ස අයුත්තතං දස්සෙති। තත්ථ <b>චෙතනාපක්ඛිකාන</b>න්ති කායවචීකම්මභූතචෙතනාපක්ඛිකානං। <b>සත</b>න්ති සමානානං। <b>තංතංද්වාරකම්මපථානඤ්චා</b>ති ඉදං ඉමස්ස චිත්තස්ස කම්මපථභාවෙන පවත්තං කාලං සන්ධාය වුත්තං, න සබ්බදා, කම්මපථභාවෙනෙව පවත්තනතො। <b>ච</b>-සද්දෙන වා අකම්මපථසඞ්ගහො දට්ඨබ්බො। අථ වා තංතංද්වාරා ච තංතංද්වාරකම්මපථා ච තංතංද්වාරකම්මපථාති “තංතංද්වාරා”ති පදෙන අකම්මපථානං සංවරානං සඞ්ගහො දට්ඨබ්බො। <b>තෙන සභාවෙනා</b>ති මනොකම්මස්ස ද්වාරභාවෙන, න අත්තනොති අධිප්පායො। <b>එවමිධාපී</b>ති චිත්තජනිතො චිත්තසම්පයුත්තස්ස කම්මස්ස ද්වාරභාවො චිත්තෙපි උපචරිතොති අත්ථො। <b>වත්තබ්බමෙව නත්ථි</b> අනන්තරපච්චයභූතමනොරහිතස්ස චිත්තස්ස අභාවතොති।
cen:ද්වාරකථාවණ්ණනා නිට්ඨිතා।
bod:කමාභාවනියමාභාවෙ <pb V=.86/> <b>සබ්බාරම්මණතාදී</b>ති <b>ආදි</b>-සද්දෙන සඞ්ගණ්හාති। <b>න හි…පෙ॰… අත්ථී</b>ති පධානෙ අසම්භවතො අප්පධානං අධිකරීයතීති දස්සෙති।
tit:ධම්මුද්දෙසවාරකථා
sub:ඵස්සපඤ්චමකරාසිවණ්ණනා
bod:“තස්මිං සමයෙ ඵස්සො හොතී”තිආදිකාය පාළියා ඵස්සාදීනං කාමාවචරතාදිදස්සනෙ න තප්පරභාවො, සභාවදස්සනෙ එව පන තප්පරභාවොති දස්සෙති <b>“න හි ඵස්සාදීන”</b>න්තිආදිනා।
bod:<b>චිත්තකිරියාභාවෙනා</b>ති <pb M=.93/> චිත්තබ්යාපාරභාවෙන। ඵස්සස්ස සම්පජ්ජනමුප්පජ්ජනමෙව। <b>සන්නිපතිතප්පවත්තියා පච්චයො හොතී</b>ති එතෙන චිත්තාරම්මණසන්නිපාතකාරණං ඵස්සො චිත්තාරම්මණසන්නිපාතොති වුත්තොති දස්සෙති। ඵස්සො හි චිත්තස්ස ආරම්මණෙ ඵුසනාකාරෙනෙව පවත්තිතො තස්ස ආරම්මණෙ සන්නිපතිතප්පවත්තියා පච්චයොති ච වුච්චති। සා චස්ස ඵුසනාකාරප්පවත්ති සාඛග්ගෙ ඨිතං දිස්වා භූමිසණ්ඨිතස්ස අවීරකපුරිසස්ස ජඞ්ඝචලනං, අම්බිලඅම්බපක්කාදිං ඛාදන්තං දිස්වා මුඛෙ ඛෙළුප්පත්ති, දයාලුකස්ස පරං හඤ්ඤමානං දිස්වා සරීරකම්පනන්ති එවමාදීසු පරිබ්යත්තා හොති। <b>තබ්බිසෙසභූතා රූපධම්මා</b>ති යථා පටිහනනවසෙන අඤ්ඤමඤ්ඤං ආසන්නතරං උප්පජ්ජමානෙසු රූපධම්මවිසෙසෙසු සඞ්ඝට්ටනපරියායො, එවං චිත්තාරම්මණානං විසයකරණවිසයභාවප්පත්ති පටිහනනාකාරෙන හොති। සො ච චිත්තනිස්සිතො ධම්මවිසෙසො සඞ්ඝට්ටනපරියායෙන වුත්තො, යදාහ <b>“එව”</b>න්තිආදි। කෙචි පන “සඞ්ඝට්ටනරසො ඵස්සො පඤ්චද්වාරිකොව, න ඉතරො වත්ථාරම්මණසඞ්ඝට්ටනාභාවතො”ති වදන්ති, තං න යුජ්ජති උපචාරසිද්ධත්තා සඞ්ඝට්ටනස්ස। ඉතරථා පඤ්චද්වාරිකස්සපි තං න සම්භවෙය්යාති। ඉන්ද්රියමනසිකාරෙසු යථාපවත්තමානෙසු තංතංආරම්මණෙ විඤ්ඤාණං උප්පජ්ජති, තෙසං තථාපවත්තියෙව <b>විඤ්ඤාණස්ස විසයභාවකරණං</b>।
bod:“යං ඛො, භික්ඛවෙ, ඉමෙ පඤ්ච කාමගුණෙ පටිච්ච උප්පජ්ජති සුඛං සොමනස්සං, අයං වුච්චති කාමානං අස්සාදො”තිආදිවචනතො (අ॰ නි॰ 9.34) සුඛවෙදනාව අස්සාදොති ආහ <pb V=.87/> <b>“අස්සාදභාවතො”</b>ති। <b>ඵුසනාදිභාවෙන ආරම්මණග්ගහණං එකදෙසානුභවන</b>න්ති අනුපචරිතමෙව ඵස්සාදීනං අනුභවනකිච්චමාහ।
bod:<b>නිමිත්තෙනා</b>ති නීලාදිනා දීඝාදිනා ච නිමිත්තෙන। <b>එතෙනුපායෙනා</b>ති යථා ඤාණප්පධානෙ චිත්තුප්පාදෙ සඤ්ඤා ඤාණමනුවත්තති, එවං සමාධිප්පධානෙ සමාධින්ති දස්සෙති।
bod:<b>පබන්ධතී</b>ති පට්ඨපෙති සම්පයුත්තධම්මෙ සකසකකිච්චෙ පට්ඨපෙති। තෙනෙව හි තදත්ථං විවරන්තො <b>“පවත්තෙතී”</b>ති ආහ।
bod:විජ්ජමානතාවාචී <b>හොති</b>-සද්දො, විජ්ජමානතා ච සඞ්ඛතධම්මානං උප්පජ්ජනෙන විනා නත්ථීති “චිත්තං න තථා අත්ථතො නුප්පජ්ජතී”ති වුත්තං। තෙන යස්මා චිත්තං <pb M=.94/> න නුප්පජ්ජති උප්පජ්ජති එව, තස්මා චිත්තං හොතීති වුත්තන්ති අයමෙත්ථ අට්ඨකථාය අත්ථො। එවමවට්ඨිතෙ <b>හොති-උප්පජ්ජති</b>-සද්දානං සමානත්ථත්තෙන න කිඤ්චි පයොජනං දිස්සති। අථ වා භවනං නාම සත්තා, සත්තා ච උප්පාදාදිනා සමඞ්ගිතාති ඵස්සාදීනං ඛණත්තයපරියාපන්නතා “ඵස්සො හොතී”තිආදීසු <b>හොති</b>-සද්දෙන වුත්තා। තත්ථ යො භාවො උප්පාදසමඞ්ගී, න සො න හොති නාම, තස්මා <b>උප්පජ්ජති</b>-සද්දෙන වුච්චමානස්ස අත්ථස්ස <b>හොති</b>-සද්දවචනීයතා න න සම්භවති। <b>උප්පන්නං හොතී</b>ති එත්ථ පන කිඤ්චාපි <b>උප්පන්න</b>-සද්දෙනෙව උප්පාදාදිසමඞ්ගිතා වුච්චති, තබ්භාවානතිවත්ති පන <b>හොති</b>-සද්දෙන වුත්තා ඛණත්තයවීතිවත්තෙපි <b>උප්පන්න</b>-සද්දස්ස වත්තනතො, තස්මා න එත්ථ <b>උප්පජ්ජති</b>-සද්දෙන සමානත්ථතාසබ්භාවදස්සනං විය උප්පජ්ජතිදස්සනම්පි විරුජ්ඣති පාකටකරණභාවතො। ඉතරථා “චිත්තං උප්පන්නං හොතී”ති ඉමිනාව චිත්තස්ස විජ්ජමානභාවො දස්සිතොති කිං පුන විජ්ජමානභාවදස්සනෙනාති න න සක්කා වත්තුං, සමයවවත්ථානවසෙන සවිසෙසං වුත්තම්පි චිත්තං ඵස්සාදීහි සහුප්පත්තියා සුට්ඨුතරං නිබ්බිසෙසන්ති දස්සෙතුං චිත්තස්ස පුන වචනං। උද්දිට්ඨධම්මානංයෙව චෙත්ථ නිද්දෙසවාරෙ විභජනං, න විභඞ්ගෙ විය පාළියා ආරුළ්හසබ්බපදානන්ති “උද්දෙසවාරෙ සඞ්ගණ්හනත්ථං නිද්දෙසවාරෙ විභජනත්ථ”න්ති අයම්පි අත්ථො නිච්චලො। තථා හි “යස්මිං සමයෙ රූපූපපත්තියා මග්ගං භාවෙතී”තිආදීසු මග්ගාදයො න විභත්තා। අපිච අධිපතිභාවෙන ඉන්ද්රියෙසු විය ඵස්සවෙදනාසඤ්ඤාචෙතනාහි සහ සබ්බචිත්තුප්පාදසාධාරණරාසියං ගහෙතබ්බත්තා සමයවවත්ථානෙ වුත්තම්පි චිත්තං ඵස්සපඤ්චමකෙ වුත්තන්ති දට්ඨබ්බං।
sub:ඣානඞ්ගරාසිවණ්ණනා
bod:<b>විතක්කන</b>න්ති <pb V=.88/> විතක්කනකිරියා, සා ච විතක්කස්ස අත්තනො පච්චයෙහි පවත්තිමත්තමෙවාති භාවනිද්දෙසො වසවත්තිභාවනිවාරණාය හොති। යස්මිං ආරම්මණෙ චිත්තං අභිනිරොපෙති, තං තස්ස ගහණයොග්යං කරොන්තො විතක්කො ආකොටෙන්තො විය පරිවත්තෙන්තො විය ච හොතීති තස්ස ආකොටනලක්ඛණතා පරියාහනනරසතා ච වුත්තා। ඉදඤ්ච ලක්ඛණං කිච්චසන්නිස්සිතං කත්වා වුත්තං। ධම්මානඤ්හි සභාවවිනිමුත්තා කාචි කිරියා නාම නත්ථි, තථා ගහෙතබ්බාකාරො। බොධනෙය්යජනානුරොධෙන පන පරමත්ථතො එකසභාවොපි සභාවධම්මො පරියායවචනෙහි විය සමාරොපිතරූපෙහි බහූහි පකාරෙහි පකාසීයති। එවඤ්හි සො සුට්ඨු පකාසිතො හොතීති।
bod:<b>විප්ඵාරො</b> <pb M=.95/> නාම විතක්කස්ස ථිනමිද්ධපටිපක්ඛො ආරම්මණෙ අනොලීනතා අසඞ්කොචො, සො පන අභිනිරොපනභාවතො චලනං විය හොතීති අධිප්පායෙන <b>“විප්ඵාරවාති විචලනයුත්තො”</b>ති වුත්තං। <b>උපචාරප්පනාසු සන්තානෙන පවත්තිය</b>න්ති එතෙන යථා අපුබ්බාරම්මණෙ පඨමාභිනිපාතභූතො විතක්කො විප්ඵාරවා හොති, න තථා එකස්මිංයෙව ආරම්මණෙ නිරන්තරං අනුප්පබන්ධවසෙන පවත්තියං, නාතිවිප්ඵාරවා පන තත්ථ හොති සන්නිසින්නභාවතොති දස්සෙති। තෙනෙවාහ <b>“නිච්චලො හුත්වා”</b>තිආදි।
bod:“පීතිසුඛෙන අභිසන්දෙතී”තිආදිවචනතො (දී॰ නි॰ 1.226; ම॰ නි॰ 1.427) පීතියා ඵරණං කායවිසයන්ති යථා තං හොති, තං දස්සෙතුං <b>“පණීතරූපෙහී”</b>ති වුත්තං।
bod:විසාරස්ස බ්යග්ගභාවස්ස පටිපක්ඛො සභාවො අවිසාරො, න විසාරාභාවමත්තං। අවිසාරාවික්ඛෙපානං සමාධානභාවතො අත්ථතො විසෙසාභාවෙපි සමුඛෙන සම්පයුත්තමුඛෙන ච උභයං වුත්තන්ති දස්සෙතුං <b>“අවිසා…පෙ॰… වික්ඛෙපො”</b>ති වුත්තං। <b>විසෙසතො</b>ති අතිසයෙනාති වා අත්ථො ගහෙතබ්බො। සුඛඤ්හි සමාධිස්ස විසෙසකාරණං “සුඛිනො චිත්තං සමාධියතී”ති (දී॰ නි॰ 3.359; අ॰ නි॰ 3.96; 6.10; 11.12) වචනතො।
sub:ඉන්ද්රියරාසිවණ්ණනා
bod:<b>තත්ථා</b>ති <pb V=.89/> සද්දහනසඞ්ඛාතෙ අධිමොක්ඛලක්ඛණෙ। <b>පුග්ගලො සද්දහතී</b>ති ඉමිනාපි සද්ධාය ආහිතවිසෙසානං තංසම්පයුත්තධම්මානං සද්දහනකිරියාය කත්තුභාවමෙව විභාවෙති। අවයවබ්යාපාරො හි සමුදායෙ වොහරීයතීති। න කෙවලං පසාදනීයවත්ථුස්මිං අප්පසාදනාකාරප්පවත්තමෙව අකුසලං අස්සද්ධියං, අථ ඛො අප්පසාදනීයවත්ථුස්මිං පසාදනාකාරප්පවත්තම්පීති දස්සෙතුං <b>“මිච්ඡාධිමොක්ඛො”</b>ති වුත්තං। තෙන පූරණාදීසු පසාදස්ස අස්සද්ධියතමාහ। <b>පසාදභූතො</b>ති එතෙන අප්පසාදභූතං අස්සද්ධියං නිවත්තෙති। <b>වත්ථුගතො</b>ති ඉමිනා මිච්ඡාධිමොක්ඛං। “පසාදභූතො නිච්ඡයො”ති ඉමිනා පන විභාවිතමෙවත්ථං පාකටං කරොන්තො <b>“න යෙවාපනකාධිමොක්ඛො”</b>ති ආහ। අකාලුස්සියං පසාදො, තං පන අසඞ්ඛොභභාවතො <b>“අනාවිලභාවො”</b>ති වුත්තං। තඤ්හි සම්පයුත්තෙසු විදහන්තී සද්ධා අකාලුස්සියපච්චුපට්ඨානා। <b>එවමෙත</b>න්ති අධිමුච්චනාකාරෙන පන ගහෙතබ්බත්තා <pb M=.96/> අධිමුත්තිපච්චුපට්ඨානා। <b>බුද්ධාදිවත්ථූනී</b>ති එත්ථ ඉධලොකපරලොකකම්මඵලසම්බන්ධාපි සඞ්ගහිතාති දට්ඨබ්බං। “සද්ධාහත්ථො, මහානාම, අරියසාවකො”ති, “සද්ධීධ විත්තං පුරිසස්ස සෙට්ඨ”න්ති (සං॰ නි॰ 1.246; සු॰ නි॰ 184), “සද්ධා බීජං තපො වුට්ඨී”ති (සං॰ නි॰ 1.197; සු॰ නි॰ 77) එවමාදිවචනතො කුසලධම්මානං ආදානාදීසු හත්ථාදයො විය සද්ධා දට්ඨබ්බා।
ind:“ඉධ භික්ඛුනා කම්මං කත්තබ්බං හොති। තස්ස එවං හොති ‘කම්මං ඛො මෙ කත්තබ්බං භවිස්සති, කම්මං ඛො පන මෙ කරොන්තස්ස න සුකරං බුද්ධානං සාසනං මනසි කාතුං, හන්දාහං වීරියං ආරභාමි අප්පත්තස්ස පත්තියා අනධිගතස්ස අධිගමාය අසච්ඡිකතස්ස සච්ඡිකිරියායා’”ති (දී॰ නි॰ 3.335) –
uni:ආදිකා අනුරූපපච්චවෙක්ඛණා।
bod:<b>තංමූලකානී</b>ති ගන්තබ්බමග්ගාදිමූලකානි। එත්ථ ච <b>මග්ගො ගන්තබ්බො හොතී</b>තිආදයො අට්ඨකථායං දස්සනවසෙනෙව වුත්තා, න පාළියං ආගතානුක්කමෙනාති දට්ඨබ්බං।
bod:කරණාදිකාලෙ විය චිරකතාදිආරම්මණං විභූතං කත්වා පවත්තන්තී සති තං උපගන්ත්වා තිට්ඨන්තී <pb V=.90/> අනිස්සජ්ජන්තී ච හොති। යං ආරම්මණං සම්මුට්ඨං, තං පිලවිත්වා ගතං විය චලිතං විය ච හොති, තප්පටිපක්ඛභාවෙන පන අසම්මුට්ඨන්ති ඉමමත්ථං දස්සෙන්තො <b>“උදකෙ අලාබු වියා”</b>තිආදිමාහ। තත්ථ <b>සාරණ</b>න්ති එතෙන “සරන්ති තායා”ති ඉමමෙවත්ථං විභාවෙති। සරණකිරියාය හි පවත්තමානානං ධම්මානං තත්ථ ආධිපච්චභාවෙන සති පච්චයො। තස්සා හි තථා පච්චයභාවෙ සති තෙ ධම්මා සාරිතා අසම්මුට්ඨකතා අපිලාවිතාහොන්තීති। “ඉමෙහි නාම හෙතූහි පච්චයෙහි ච එතෙ ධම්මා සම්භවන්තී”ති <b>සම්භවතො</b>। “ඉමං නාම ඵලං නිබ්බත්තෙන්තී”ති <b>ඵලතො</b> ධම්මා උප්පජ්ජනෙන විපච්චනෙන ච නිප්ඵන්නා නාම හොන්තීති। <b>වත්ථුභූතා</b>ති ආරම්මණභූතා।
bod:සතිපි සබ්බෙසං සාරම්මණධම්මානං ආරම්මණග්ගහණෙ න චිත්තං විය පරෙ පරිච්ඡිජ්ජගාහිනොති <b>“පරිච්ඡින්නොපලද්ධිවසෙන ජානාතී”</b>ති චිත්තං වුත්තං। චෙතසිකෙසු හි කෙචි විසයං පරිච්ඡිජ්ජ ගහෙතුං න සක්කොන්ති, කෙචි පන පරිච්ඡෙදමත්තෙයෙව <pb M=.97/> තිට්ඨන්ති, න විඤ්ඤාණං විය විසයං ගණ්හන්තීති යෙ ආසඞ්කිතබ්බා, තෙසු තදභාවං දස්සෙන්තො <b>“න සඤ්ඤා…පෙ॰… විජ්ඣනවසෙනා”</b>ති ආහ।
bod:<b>පීතියා ච සොමනස්සභාවො ආපජ්ජතී</b>ති ඉදං පීති ච සොමනස්සඤ්ච පීතිසොමනස්සන්ති පීතිසොමනස්සානං තුල්යයොගං සන්ධාය වුත්තං। සොමනස්සස්සෙව පන “ආජඤ්ඤරථො”ති විය පීතියුත්තං සොමනස්සං පීතිසොමනස්සන්ති පධානභාවො ඉච්ඡිතොති න පීතියා සොමනස්සභාවප්පත්ති। න හි පධානෙ විජ්ජමානෙ අප්පධානං උපයුජ්ජති, පීතිග්ගහණඤ්චෙත්ථ පීතියුත්තස්ස සොමනස්සස්ස යෙභුය්යෙන භාවතො පරිබ්යත්තකිච්චතො ච කතං, න ච නිප්පීතිකසොමනස්සස්ස අසඞ්ගහො। රුළ්හීසද්දෙසු කිරියාය අනච්චන්තිකභාවතො। පීතියා පන උපලක්ඛණභාවෙන අයමත්ථො සුට්ඨු යුජ්ජතීති දස්සෙන්තො ආහ <b>“පීතිඋපලක්ඛිතං වා”</b>තිආදි।
bod:<b>පවත්තං</b> උපාදින්නක්ඛන්ධං। <b>චිරට්ඨිතිකං හොතී</b>ති එතෙන න කෙවලං අනුපාලෙතබ්බධම්මානං ඛණට්ඨිතියායෙව, අථ ඛො පබන්ධානුපච්ඡෙදස්සපි ජීවිතං කාරණන්ති දස්සෙති। අඤ්ඤථා හි ආයුක්ඛයමරණං න යුජ්ජෙය්යාති। <b>අවිසෙසෙනා</b>ති කාරණවිසෙසානපෙක්ඛෙන ජීවිතින්ද්රියතාසාමඤ්ඤෙන। යදිපි අරූපාසඤ්ඤභවෙසු රූපාරූපධම්මා නප්පවත්තන්ති, තෙහි පන පුරිමපච්ඡිමභවෙසු චරිමපඨමධම්මා සමානජාතියෙන අබ්යවහිතතාය නිරන්තරායෙව නාම හොන්තීති <b>“යාව පරිනිබ්බානං අවිච්ඡින්නං පවත්තතී”</b>ති වුත්තං। <b>අනුපාලනාදිකස්සා</b>ති අනුපාලනපවත්තනට්ඨපනානියෙව <pb V=.91/> වදති। <b>ජීවමානවිසෙසප්පච්චයභාවතො</b>ති සහජාතානං ජීවමානතාවිසෙසස්ස පච්චයභාවතො। ඉන්ද්රියබද්ධස්ස හි මතරූපතො කම්මජස්ස ච උතුජාදිතො විසෙසො ජීවිතින්ද්රියකතොති।
sub:මග්ගඞ්ගරාසිවණ්ණනා
bod:<b>අවිපරීතනිය්යානිකභාවෙනා</b>ති ඉදං <b>සම්මා</b>-සද්දස්ස <b>දිට්ඨි</b>-ආදිසද්දානඤ්ච සමානාධිකරණතාවසෙන දිට්ඨිආදීනං අවිසෙසභූතස්ස නිය්යානිකභාවස්ස සම්මා-සද්දෙන විසෙසිතබ්බත්තා වුත්තං। අවිපරීතත්ථො හි සම්මා-සද්දො, න නිය්යානිකත්ථොති। අවිපරීතනිය්යානිකත්ථො එව වා සම්මා-සද්දො। අනෙකත්ථා හි නිපාතාති। <b>එවමෙවා</b>ති අවිපරීතනිය්යානිකභාවෙන।
sub:බලරාසිවණ්ණනා
bod:පතිස්සවො <pb M=.98/> වචනසම්පටිග්ගහොති අධිප්පායෙන <b>“සප්පතිස්සවං පතිස්සවභූතං තංසභාගඤ්ච යං කිඤ්චි ගාරව”</b>න්ති ආහ। <b>තත්ථ තත්ථ පාකටභාවෙනා</b>ති අජ්ඣත්තභූතෙසු ජාතියාදීසු බහිද්ධාභූතෙසු භික්ඛුආදීසු හිරොත්තප්පානං අනුරූපපච්චවෙක්ඛණවසෙන සසම්භාරපථවීආදීසු පථවීධාතුආදීනං විය විභූතකිච්චභාවෙනාති අත්ථො।
sub:මූලරාසිවණ්ණනා
bod:<b>එවඤ්හි උපමාය සමෙතී</b>ති යථා අසුචිම්හි පතිතපුරිසස්ස සතිපි කායෙන අල්ලීයනෙ භාවො අනල්ලීනො, එවං අලොභොපි ආරම්මණකරණවසෙන ගහිතෙපි ආරම්මණෙ අලග්ගභාවෙන අනල්ලීනභාවො අනල්ලීනාකාරො එව පවත්තති। එවංසභාවො හි සො ධම්මොති। කිඤ්චි දුස්සීල්යං දොසසමුට්ඨානං සබ්බම්පි දුස්සීල්යං දොසූපනිස්සයන්ති <b>“දොසසමුට්ඨානතං දොසූපනිස්සයතඤ්චා”</b>ති වුත්තං। තෙන අදොසො දොසස්සෙව උජුවිපච්චනීකො, තංමුඛෙන දුස්සීල්යස්සාති දස්සෙති।
bod:<b>තත්ථ ජාතානං ධම්මානං අනතිවත්තනට්ඨෙන…පෙ॰… ආසෙවනට්ඨෙන භාවනා</b>ති යො සො එකත්තුපගතො <pb V=.92/> පඨමජ්ඣානාදිඅප්පනාචිත්තුප්පාදො ආසන්නූපචාරාහිතවිසෙසො නීවරණාදිපරිපන්ථවිසුද්ධියා විසුද්ධො, තදාවරණවිසයවිරහෙන ච සමප්පවත්තඅප්පනාසමාධිසඞ්ඛාතං මජ්ඣිමං සමථනිමිත්තං පටිපන්නො, එවං පටිපන්නත්තා එව තත්ථුපගමනෙන තත්ථ ච පක්ඛන්දො, විසොධෙතබ්බස්ස වික්ඛෙපස්ස කිලෙසසංසග්ගස්ස ච අභාවතො විසොධනසමාධානඑකත්තුපට්ඨානබ්යාපාරවිරහෙන විසුද්ධිසමථපටිපත්තිඑකත්තුපට්ඨානාකාරෙ අජ්ඣුපෙක්ඛන්තො අභිබ්යත්තරූපාය සහජාතතත්රමජ්ඣත්තුපෙක්ඛාය කිච්චවසෙන උපෙක්ඛානුබ්රූහිතො, තස්මිංයෙව ජාතා සමාධිපඤ්ඤාසඞ්ඛාතා යුගනද්ධධම්මා। තෙ යථා අඤ්ඤං අනතිවත්තමානා හුත්වා පවත්තන්ති, එවං භාවනා බ්රූහනා। තථා යානි තත්ථ සද්ධාදීනි ඉන්ද්රියානි නානාකිලෙසෙහි විමුත්තත්තා විමුත්තිරසෙන එකරසානි හුත්වා පවත්තානි। යඤ්ච තත්ථ තදුපගං, තෙසං අනතිවත්තනඑකරසභාවානං අනුච්ඡවිකං වීරියං වාහීයති පවත්තීයති, යා චස්ස තස්මිං ඛණෙ පවත්තා පගුණබලවභාවාපත්තිසඞ්ඛාතා ආසෙවනා। සබ්බෙසං එතෙසං ආකාරානං භාවනා උප්පාදනා වඩ්ඪනා, අයං <b>තත්ථ ජාතානං…පෙ॰… ආසෙවනට්ඨෙන භාවනා</b> නාම।
bod:යස්මා <pb M=.99/> පනායං භාවනාකාරො “පඨමස්ස ඣානස්ස පටිපදාවිසුද්ධි ආදී”තිආදිනාපි (පටි॰ ම॰ 1.158) <b>පාළියං</b> ආගතො එව, ඤාණෙන ච සංකිලෙසවොදානෙසු තං තං ආදීනවං ආනිසංසඤ්ච දිස්වා තථා තථා නිප්ඵාදෙතබ්බො, තස්මා <b>“එවං වුත්තාය පඤ්ඤාසාධනාය භාවනායා”</b>ති වුත්තං। <b>අප්පවත්තී</b>ති යස්මිං ධම්මෙ සති යථාවුත්තා භාවනා නප්පවත්තති, සො ධම්මො පටිපක්ඛභාවනාපරාමසනෙන අභාවනාති වුත්තොති අධිප්පායො। න හි අභාවමත්තස්ස අමොහො පටිපක්ඛොති යුජ්ජතීති। <b>තප්පටිපක්ඛභූතා අකුසලා</b> කාමච්ඡන්දාදයො දට්ඨබ්බා। පමාදවිසෙසො වා <b>අභාවනා</b>। සො හි “කුසලානං වා ධම්මානං අනාසෙවනා අභාවනා අබහුලීකම්ම”න්තිආදිනා නිද්දිට්ඨොති।
bod:එකන්තෙන අලබ්භනෙය්යදස්සනත්ථං <b>“ජරාධම්මො”</b>ති වුත්තං। තථා හි පාළියං “ජාතිධම්මානං, භික්ඛවෙ, සත්තානං එවං ඉච්ඡා උප්පජ්ජතී”තිආදිනා (ම॰ නි॰ 3.373) ඉච්ඡිතාලාභො විභත්තො। අලොභානුභාවෙන කායානුපස්සනාය, අමොහානුභාවෙන චිත්තධම්මානුපස්සනාය සිද්ධි පාකටායෙවාති අපාකටං අදොසානුභාවෙන වෙදනානුපස්සනාසිද්ධිං විභාවෙන්තො <b>“සුඛවිපරිණාමෙ”</b>තිආදිමාහ। අයඤ්ච යොජනා අලොභාදීනං විසෙසපච්චයතං සන්ධාය කතා, අවිසෙසෙන <pb V=.93/> පන සබ්බෙ සබ්බෙසං පච්චයා। සභාවතො සඞ්කප්පතො ච උප්පන්නස්ස දුක්ඛස්ස අසහනවසෙනෙව උප්පජ්ජතීති දොසො තංදස්සනස්ස <b>ආසන්නපටිපක්ඛො,</b> න රාගො විය දූරපටිපක්ඛො।
sub:කම්මපථරාසිවණ්ණනා
bod:අභිජ්ඣාදයො විය අනභිජ්ඣාදයොපි න එකන්තං කම්මපථභූතායෙවාති ආහ <b>“කම්මපථතාතංසභාගතාහී”</b>ති। මනොකම්මපථභාවෙන පවත්තනකම්මභාවතො හි එතෙසං කම්මපථරාසිභාවෙන සඞ්ගහො, න සබ්බදා කම්මපථායෙවාති। තෙන යො අඤ්ඤොපි ධම්මො අනියතො කම්මපථභාවෙන පාකටො ච, තස්සපි කම්මපථතාවචනං න විරුජ්ඣතීති දස්සෙති।
sub:පස්සද්ධාදියුගලවණ්ණනා
bod:<b>සම</b>න්ති <pb M=.100/> සම්මා। <b>චෙතියවන්දනාදිඅත්ථ</b>න්ති චෙතියවන්දනාදිහෙතු। සමථචතුසච්චකම්මට්ඨානවසෙන තබ්භෙදවසෙන ච සබ්බකම්මට්ඨානභාවනාභියුත්තානං මුදුමජ්ඣිමතික්ඛින්ද්රියතාදිභෙදවසෙන සබ්බයොගීනං චිත්තස්ස ලීනුද්ධච්චාදිකාලවසෙන සබ්බදා හිතාහිතධම්මූපලක්ඛණභාවතො යථාසභාවං පටිවෙධභාවතො ච සතිසම්පජඤ්ඤානං පාරිබන්ධකහරණභාවනාවඩ්ඪනානි අවිසෙසතො දට්ඨබ්බානි। යථා අප්පනාකොසල්ලෙන විනා සමථො සමථමන්තරෙන යථාභූතාවබොධො ච නත්ථීති නානාක්ඛණිකා සමාධිපඤ්ඤා අඤ්ඤමඤ්ඤස්ස විසෙසකාරණං, එවං පටිවෙධෙ එකක්ඛණිකාපීති දස්සෙන්තො ආහ <b>“අඤ්ඤමඤ්ඤං නිමිත්තභාවෙනා”</b>ති। පඤ්ඤාය හි සාතිසයං අවභාසියමානෙ විසයෙ සමාධි එකත්තවසෙන අප්පෙතුං සක්කොති, සමාධිම්හි ච මජ්ඣිමං සමථනිමිත්තං පටිපන්නෙ පඤ්ඤා ආරම්මණෙසු විසදා වහතීති। <b>සමං පවත්තා</b>ති අඤ්ඤමඤ්ඤානතිවත්තනෙන සමං අවිසමං එකරසභාවෙන පවත්තා। අඤ්ඤමඤ්ඤසහායභාවූපගමනෙන යොගිනො මනොරථධුරාකඩ්ඪනෙ රථධුරාකඩ්ඪනෙ විය ආජානෙය්යයුගො යුගලකො හුත්වා අඤ්ඤමඤ්ඤානතිවත්තමානෙන නද්ධා බද්ධා වියාති වා <b>යුගනද්ධා</b>। අධිචිත්තමනුයුත්තෙහි වීරියසමාධයො සමං යොජෙතබ්බාති ඉමස්ස විසෙසස්ස දස්සනත්ථං පුබ්බෙ ගහිතාපි තෙ පුන ගහිතාති දස්සෙතුං වීරියසමාධියොජනත්ථායාති අට්ඨකථායං වුත්තං। තං පන සමාධිවීරියයොගස්ස විභාවනං හොතීති <b>“යොගවචනත්ථායාති අත්ථො”</b>ති ආහ।
sub:යෙවාපනකවණ්ණනා
bod:<b>යථා</b> <pb V=.94/> <b>තථා වා</b>ති සම්මා මිච්ඡා වා। <b>අනධිමුච්චන්තො</b>ති “ඉදං කරිස්සාමි, එතං කරිස්සාමී”ති එවං පවත්තපුබ්බභාගසන්නිට්ඨානහෙතුකෙන පයොගකාලසන්නිට්ඨානෙන අනිච්ඡිනන්තො। යත්ථ හි අනිච්ඡයො, තත්ථ අප්පටිපත්ති එවාති। <b>සංසප්පනං</b> සංසයො। සො හි “ආසප්පනා පරිසප්පනා”ති වුත්තො। අසතිපි බ්යාපාරෙ තත්රමජ්ඣත්තතාය සති තංසම්පයුත්තධම්මා සකසකකිච්චවසෙන අනූනානධිකතාය අලීනඅනුද්ධතතාය ච සංවත්තන්තීති සා තෙසං තථාපවත්තියා පච්චයභූතා ඌනාධිකභාවං නිවාරෙති වියාති <b>ඌනාධිකනිවාරණරසා</b> වුත්තා। තථා පවත්තිපච්චයත්තායෙව තෙසු ධම්මෙසු මජ්ඣත්තතාති ච වුත්තා।
bod:<b>ඣානපදස්සා</b>ති <pb M=.101/> <b>ඣාන</b>සද්දස්ස। <b>තෙසූ</b>ති පඤ්චසු। <b>පඤ්ච හි අඞ්ගානි ඣානපදස්ස අත්ථො</b>ති ඉදං සංවණ්ණියමානත්තායෙව ඉමං චිත්තුප්පාදං සන්ධාය වුත්තං। න හි සබ්බස්මිං චිත්තුප්පාදෙ පඤ්චෙව ඣානඞ්ගානි। <b>පදසමූහො</b> වාක්යං, <b>පදකොට්ඨාසො වා</b> ඵස්සපඤ්චමකාදි ධම්මරාසි। <b>වුත්තං පූරිත</b>න්ති ඡපණ්ණාසාදිතාය පූරණවසෙන। ඵස්සපච්චයා වෙදනා “ඵුට්ඨො වෙදෙති, ඵුට්ඨො සඤ්ජානාතී”තිආදිවචනතො (සං॰ නි॰ 4.93) ඵස්සො වෙදනාදීනං පච්චයො। යදිපි ඡන්දාදයො යථාවුත්තරාසිකිච්චාභාවතො තෙසු න වත්තබ්බා, විසුං රාසිඅන්තරභාවෙන පන සරූපතො වත්තබ්බාති චොදනං මනසි කත්වා <b>“වුත්තානම්පී”</b>තිආදිමාහ।
cen:ධම්මුද්දෙසවාරකථාවණ්ණනා නිට්ඨිතා।
tit:කාමාවචරකුසලං
sub:නිද්දෙසවාරකථාවණ්ණනා
bod:2:<b>සන්තෙ</b>ති සභාවතො විජ්ජමානෙ। ඵස්සස්ස විසයවිසයීනං සන්නිපතනාකාරෙන ගහෙතබ්බත්තා ඵුසනං විසයෙ චිත්තස්ස සන්නිපතනං වුත්තං। “චින්තනට්ඨෙන චිත්තං, මනනට්ඨෙන මනො”තිආදිනා <pb V=.95/> චිත්තාදිසද්දා චින්තනාදිබ්යාපාරමුඛෙන අත්තනො අත්ථං විභාවෙන්තීති ආහ <b>“චිත්තං මනොතිආදීසු විය කිච්චවිසෙසං අනපෙක්ඛිත්වා”</b>ති। යථා ලොකෙ විකතමෙව වෙකතං, විසයො එව වෙසයන්ති වුච්චති, එවං මනො එව මානසන්ති සද්දමත්තවිසෙසො। <b>නීලා</b>දි-සද්දා විය වත්ථාදීසු චිත්තෙසු පරිසුද්ධභාවනිබන්ධනා <b>පණ්ඩර</b>සද්දස්ස පවත්තීති තස්ස <b>ගුණවිසෙසා</b>පෙක්ඛතා වුත්තා। යථා කායිකං සාතන්ති එත්ථ කායප්පසාදනිස්සිතන්ති අත්ථො, එවං <b>චෙතසිකං සාත</b>න්ති එත්ථ චෙතොනිස්සිතං සාතන්ති <b>නිස්සයවිසෙසා</b>පෙක්ඛතා වුත්තා। එකක්ඛණිකා නානාක්ඛණිකා ච චිත්තස්ස ඨිති නාම, තස්ස අවත්ථාවිසෙසොති <b>අවත්ථාවිසෙසා</b>පෙක්ඛො චිත්තස්ස ඨිතීති එවංපකාරො නිද්දෙසො। “න ලුබ්භතී”ති වුත්තස්ස චිත්තස්ස, පුග්ගලස්ස වා පවත්තිආකාරභාවෙන අලුබ්භනාති අලොභො වුත්තොති <b>අඤ්ඤස්ස කිරියාභාවවිසෙසා</b>පෙක්ඛො <b>අලුබ්භනා</b>ති නිද්දෙසො। වුත්තනයෙනෙව අලුබ්භිතස්ස භාවො <b>අලුබ්භිතත්ත</b>න්ති අයං නිද්දෙසො <b>අඤ්ඤස්ස භාවභූතතාවිසෙසා</b>පෙක්ඛො වුත්තො। කත්තුකරණභාවාදයො සභාවධම්මානං අජ්ඣාරොපනවසෙනෙව සිජ්ඣන්ති <pb M=.102/>, භාවනිද්දෙසො පන අජ්ඣාරොපනානපෙක්ඛො, තතොයෙව ච විසෙසන්තරවිනිමුත්තො විනිවත්තො විසෙසතො නිජ්ජීවභාවගිභාවතො සභාවනිද්දෙසො නාම හොතීති ඵස්සොති ඉදං ඵුසනට්ඨෙන <b>“ධම්මමත්තදීපනං සභාවපද”</b>න්ති වුත්තං। ආරම්මණං ඵුසන්තස්ස චිත්තස්ස පවත්තිආකාරො ඵුසනබ්යාපාරො හොතීති <b>“ඵුසනකිරියා ඵුසනාකාරො”</b>ති වුත්තං। සම්ඵුසනාති සං-සද්දො “සමුදයො”තිආදීසු විය සමාගමත්ථදීපකොති ආහ <b>“සමාගමඵුසනා”</b>ති। “ඵුසාමි නෙක්ඛම්මසුඛ”න්තිආදීසු (ධ॰ ප॰ 272) පටිලාභොපි ඵුසනා සම්ඵුසනාති ච වුච්චතීති ආහ <b>“න පටිලාභසම්ඵුසනා”</b>ති।
bod:<b>අපරෙන</b> වෙවචනෙන। බහුස්සුතභාවසම්පාදිකාය පඤ්ඤාය <b>පණ්ඩිච්ච</b>පරියායො। සිප්පායතනාදීසු දක්ඛතාභූතාය <b>කොසල්ල</b>පරියායො, යත්ථ කත්ථචි තික්ඛසුඛුමාය <b>නෙපුඤ්ඤ</b>පරියායො, සම්මා ධම්මෙ පඤ්ඤපෙන්තියා <b>වෙභබ්යා</b>පරියායොති එවමාදිනා තෙසු තෙසු පඤ්ඤාවිසෙසෙසු තෙ තෙ පරියායවිසෙසා විසෙසෙන පවත්තාති තෙසං පඤ්ඤාවිසෙසානං නානාකාලෙ ලබ්භමානතා වුත්තා, <b>ඉතරෙපි අනුගතා හොන්ති</b> යෙභුය්යෙනාති අධිප්පායො। <b>අත්ථනානත්තෙන</b> පඤ්ඤාදිඅත්ථවිසෙසෙන। <b>කොධො කුජ්ඣනා කුජ්ඣිතත්ත</b>න්ති එවංපකාරා නිද්දෙසා සභාවාකාරභාවදීපනවසෙන බ්යඤ්ජනවසෙනෙව විභාගවචනං। පණ්ඩිච්චන්තිආදයො පඤ්ඤාවිසෙසනිබන්ධනත්තා අත්ථවසෙන විභාගවචනන්ති ඉමමත්ථමාහ <b>“අථ වා”</b>තිආදිනා। <b>එවමාකාරො පනා</b>ති පුරිමාකාරතො විසෙසො අත්ථතො විභත්තිගමනස්ස කාරණං වුත්තං।
bod:පටික්ඛිපනං <pb V=.96/> පටිසෙධනං පටික්ඛෙපො, තස්ස නානත්තං විසෙසො පටික්ඛෙපනානත්තං, සද්ධම්මගරුතාය පටික්ඛෙපො සද්ධම්මගරුතාපටික්ඛෙපො, තෙන සද්ධම්මගරුතාපටික්ඛෙපෙන නානත්තං <b>සද්ධම්මගරුතාපටික්ඛෙපනානත්තං</b>। තං සද්ධම්මගරුතාපටික්ඛෙපනානත්තං පන කොධගරුතාදිභෙදභින්නන්ති <b>“කොධගරුතාදිවිසිට්ඨෙනා”</b>ති වුත්තං। කොධාදීහි විසිට්ඨො භින්නො සද්ධම්මගරුතාය පටික්ඛෙපො පටිසෙධනං කොධාදිවිසිට්ඨපටික්ඛෙපො। කොධගරුතාදියෙව, තස්ස නානත්තෙන <b>සද්ධම්මගරුතාපටිපක්ඛනානත්තෙනා</b>ති කොධගරුතා සද්ධම්මගරුතාය පටිපක්ඛො। මක්ඛලාභසක්කාරගරුතා සද්ධම්මගරුතාය පටිපක්ඛොති සද්ධම්මගරුතාය පටිපක්ඛභාවවිසෙසෙන අසද්ධම්මගරුතා තබ්භාවෙන <pb M=.103/> එකීභූතාපි නානත්තං ගතා। යස්මා පන <b>කොධො</b> අත්ථතො දොසොයෙව। <b>මක්ඛො</b> දොසප්පධානා පරගුණවිද්ධංසනාකාරප්පවත්තා අකුසලා ඛන්ධා। තග්ගරුතා ච තෙසං සාදරඅභිසඞ්ඛරණවසෙන පවත්තනමෙව। <b>ලාභගරුතා</b> චතුන්නං පච්චයානං සක්කාරගරුතා, තෙසංයෙව සුසඞ්ඛතානං ලද්ධකාමතා। තදුභයෙසු ච ආදරකිරියා තථාපවත්තා ඉච්ඡායෙව, තස්මා “සද්ධම්මගරුතාපටිපක්ඛනානත්තෙන අසද්ධම්මා නානත්තං ගතා”ති වුත්තං। තථා හි චත්තාරො අසද්ධම්මා ඉච්චෙව උද්දිට්ඨා। <b>අසද්ධම්මගරුතා</b>ති එත්ථ ච පුරිමස්මිං විකප්පෙ “න සද්ධම්මගරුතා”ති සද්ධම්මගරුතා න හොතීති අත්ථො। දුතියස්මිං සද්ධම්මගරුතාය පටිපක්ඛොති සද්ධම්මගරුතා එව වා පටිපක්ඛො, තස්ස නානත්තෙන <b>සද්ධම්මගරුතාපටිපක්ඛනානත්තෙනා</b>ති එවමෙත්ථ අත්ථො දට්ඨබ්බො। කොධමක්ඛගරුතානඤ්හි සද්ධම්මවිසෙසා පවත්තිභෙදභින්නා මෙත්තා පටිපක්ඛො। ලාභසක්කාරගරුතානං අප්පිච්ඡතා සන්තොසා। තෙන කොධගරුතා න සද්ධම්මගරුතාති කොධගරුතා කායචි සද්ධම්මගරුතාය පටිපක්ඛොති අයමත්ථො වුත්තො හොති। තථා මක්ඛගරුතාදීසුපි। එවඤ්ච කත්වා “චත්තාරො සද්ධම්මා සද්ධම්මගරුතා න කොධගරුතා…පෙ॰… සද්ධම්මගරුතා න සක්කාරගරුතා”ති (අ॰ නි॰ 4.44) ආගතතන්තිපි සමත්ථිතා භවති। ලොභො න හොතීති <b>අලොභො</b> ලුබ්භනා න හොතීති <b>අලුබ්භනා</b>ති එවමාදිකො අලොභොතිආදීනං ලොභාදිවිසිට්ඨො පටික්ඛෙපො “ඵස්සො ඵුසනා”තිආදිකෙහි විසදිසභාවතො <b>“ඵස්සාදීහි නානත්ත”</b>න්ති වුත්තො। <b>ඵස්සාදීහී</b>ති චෙත්ථ අලුබ්භනාදයොපි <b>ආදි</b>-සද්දෙන සඞ්ගහිතාති දට්ඨබ්බං। <b>ලොභාදිපටිපක්ඛෙනා</b>ති “ලොභපටිපක්ඛො අලොභො”තිආදිනා යොජෙතබ්බං। සෙසං පුරිමසදිසමෙව। අලොභාදොසාමොහානං විධුරතාය පටිපක්ඛභාවෙන ච ලබ්භමානො අඤ්ඤමඤ්ඤවිසදිසො ලොභාදිවිසිට්ඨපටික්ඛෙපභාවෙන ලොභාදිපටිපක්ඛභාවෙන ච විඤ්ඤායතීති ආහ <b>“අලොභා…පෙ॰… යොජෙතබ්බ”</b>න්ති। බහූහි පකාරෙහි දීපෙතබ්බත්ථතා <b>මහත්ථතා</b>। <b>ආදරවසෙන</b> සොතූනං।
bod:3:යදිපි <pb V=.97/> එකස්මිං ඛණෙ එකංයෙව ආරම්මණං හොති, ඡසුපි පන ආරම්මණෙසු උප්පත්තිරහත්තා <b>“තෙහි වා”</b>තිආදි වුත්තං। <b>තස්සා</b>ති සාතස්ස සුඛස්ස। <b>ජාතා</b>ති එතස්ස අත්ථං දස්සෙතුං <b>“කාරණභාවෙන ඵස්සත්ථං පවත්තා”</b>ති වුත්තං। ඉදං වුත්තං හොති – යථා චෙතසිකසාතසඞ්ඛාතා සොමනස්සවෙදනා <pb M=.104/> සහෙව උප්පජ්ජති, එවං තදනුරූපඵස්සසහිතා හුත්වා පවත්තා තජ්ජාති වුත්තා। <b>සාදයතී</b>ති අධිගමාසීසාය අනඤ්ඤනින්නං කරොති।
bod:5:<b>න තස්සා තජ්ජතා</b>ති තස්සා මනොවිඤ්ඤාණධාතුයා තස්සාරුප්පා “තස්ස ජාතා”ති වා උභයථාපි තජ්ජතා න යුජ්ජති। යදිපි ඵස්සො විඤ්ඤාණස්ස විසෙසපච්චයො න හොති, තථාපි සො තස්ස පච්චයො හොතියෙවාති තස්ස තජ්ජාමනොවිඤ්ඤාණධාතුසම්ඵස්සජතා වත්තබ්බාති චොදනං සන්ධායාහ <b>“න ච තදෙවා”</b>තිආදි। <b>තෙහි ආරම්මණෙහි ජාතා තජ්ජා</b>ති ඉමිනාපි අත්ථෙන තජ්ජා මනොවිඤ්ඤාණධාතුසම්ඵස්සජාති වත්තුං න සක්කා। විඤ්ඤාණස්ස පන තජ්ජතාපඤ්ඤත්ති ලබ්භතෙව। තථා හි “කිං වා එතෙනා”තිආදිනා ඵස්සාදීනං තථා දෙසෙතබ්බතං ආහ।
bod:7:චිත්තස්ස ආරම්මණෙ ආනයනාකාරප්පවත්තො විතක්කො අත්ථතො ආරම්මණං තත්ථ ආකඩ්ඪන්තො විය හොතීති <b>“ආරම්මණස්ස ආකඩ්ඪනං විතක්කන”</b>න්ති වුත්තං।
bod:8:ආරම්මණස්ස අනුමජ්ජනාකාරප්පවත්තො විචාරො තත්ථ පරිබ්භමන්තො විය සමන්තතො චරන්තො විය ච හොතීති <b>“සමන්තතො චරණං විචරණ”</b>න්ති වුත්තං।
bod:11:<b>තථා අවට්ඨානමත්තභාවතො</b>ති පාණවධාදිසාධනඅවට්ඨානමත්තභාවතො, න බලවභාවතොති අධිප්පායො।
bod:14:යෙන ධම්මෙන චිත්තෙ ආරම්මණං උපතිට්ඨති ජොතති ච, සො ධම්මො උපට්ඨානං ජොතනන්ති ච වුත්තොති ආහ <b>“උපට්ඨානං ජොතනඤ්ච සතියෙවා”</b>ති।
bod:16:<b>සණ්හට්ඨෙනා</b>ති සුඛුමට්ඨෙන।
bod:30:<b>භාවො</b>ති හිරියනං වදති।
bod:33:<b>න</b> <pb V=.98/> <b>බ්යාපාදෙතබ්බො</b>ති <b>අබ්යාපජ්ජ</b>-සද්දස්ස කම්මත්ථතං ආහ।
bod:42-43:යදි අනවජ්ජධම්මානං සීඝසීඝපරිවත්තනසමත්ථතා ලහුතා, සාවජ්ජධම්මානං කථන්ති ආහ <b>“අවිජ්ජානීවරණාන”</b>න්තිආදි। <b>තෙසං භාවො</b> <pb M=.105/> <b>ගරුතා</b>ති එතෙන සතිපි සබ්බෙසං අරූපධම්මානං සමානඛණත්තෙ මොහසම්පයුත්තානං සාතිසයො දන්ධො පවත්තිආකාරොති දස්සෙති। සො පන තෙසං දන්ධාකාරො සන්තානෙ පාකටො හොති।
bod:44-45:අප්පටිඝාතො අවිලොමනං।
bod:46-47:<b>කිලින්න</b>න්ති අවස්සුතං।
bod:50-51:<b>පච්චොසක්කනං</b> මායා යා අච්චසරාතිපි වුච්චති। <b>අරුමක්ඛනං</b> වණාලෙපනං। වෙළු එව දාතබ්බභාවෙන පරිග්ගහිතො <b>වෙළුදානං</b> නාම।
cen:නිද්දෙසවාරකථාවණ්ණනා නිට්ඨිතා।
sub:කොට්ඨාසවාරකථාවණ්ණනා
bod:58-120:<b>තෙ</b>ති ඵස්සපඤ්චමකාදයො। <b>සඞ්ගහගමනෙනෙවා</b>ති සාධාරණතාදිනා කෙනචි සදිසතාලෙසෙන, න ඵස්සාදයො විය විසුං ධම්මභාවෙනෙවාති අත්ථො। <b>තථා අවිප්පකිණ්ණත්තා</b>ති ඵස්සාදයො විය සරූපෙන විසුං විසුං අවුත්තත්තා। යදිපි ඡන්දාදයො සඞ්ගහසුඤ්ඤතවාරෙසුපි සරූපෙන න වුත්තා, ඛන්ධායතනධාතුරාසීසු පන සඞ්ගහිතායෙවාති දස්සෙතුං <b>“යස්මා පනා”</b>තිආදිමාහ। <b>තංනිද්දෙසෙ</b>ති සඞ්ඛාරක්ඛන්ධනිද්දෙසෙ। ඛන්ධානං ධාතායතනභාවෙ බ්යභිචාරාභාවතො අඛන්ධභාවනිවාරණෙන අනායතනාධාතුභාවනිවාරණම්පි දට්ඨබ්බං। <b>න යෙවාපනකා ඨපෙතබ්බා</b>ති ඛන්ධාදිරාසිඅන්තොගධතං සන්ධාය වුත්තං। උද්දෙසාදීසු පන “යෙවාපනාත්වෙව වුත්තානං තෙසං තථායෙව සඞ්ගහො යුත්තො”ති අට්ඨකථායං “ඨපෙත්වා යෙවාපනකෙ”ති වුත්තං। සරූපෙන අවුත්තානම්පි චිත්තුප්පාදපරියාපන්නානං <pb V=.99/> ඛන්ධාදිභාවො න වාරෙතබ්බොති න යෙවාපනකා ඨපෙතබ්බාති වුත්තන්ති උභයෙසම්පි අධිප්පායො වෙදිතබ්බො।
bod:<b>ආහාරපච්චයසඞ්ඛාතෙනා</b>ති උපත්ථම්භකපච්චයසඞ්ඛාතෙන। සො ච ආහාරානං උපත්ථම්භකභාවො පාකටොති කත්වා වුත්තො, න ජනකත්තාභාවතො। ඔජට්ඨමකරූපස්ස හි වෙදනාදීනඤ්ච ආහාරණතො තෙසං ජනකත්තං ලබ්භතීති। යදි උපත්ථම්භකො ඉධ පච්චයොති අධිප්පෙතො, කබළීකාරාහාරස්ස තාව හොතු, ඉතරෙසං කථන්ති ආහ <b>“යථා හී”</b>තිආදි <pb M=.106/>। <b>සහජාතාදිපච්චයෙ</b>ති සහජාතඅඤ්ඤමඤ්ඤනිස්සයසම්පයුත්තඅත්ථිඅවිගතපච්චයෙ වදති, මහාචතුක්කං වා, <b>එකෙනාකාරෙනා</b>ති රූපාරූපානං උපත්ථම්භකත්තෙන උපකාරකභාවමාහ। සො එව ච නෙසං ආහරණකිච්චං। “සඞ්ඛාරපච්චයා විඤ්ඤාණ”න්ති වචනතො චෙතනාය විඤ්ඤාණස්ස පච්චයභාවො සාතිසයොති ආහ <b>“විඤ්ඤාණං විසෙසෙනා”</b>ති।
bod:<b>යථාගතමග්ගොති වුත්තො</b> කාරණඵලානං අභෙදූපචාරෙනාති දට්ඨබ්බං, නානාක්ඛණිකො අට්ඨඞ්ගිකමග්ගො උපනිස්සයො එතස්සාති <b>අට්ඨඞ්ගිකමග්ගූපනිස්සයො</b>। අරියමග්ගස්ස යථාගතමග්ගපරියායො වුච්චමානො තස්ස යා පුරිමකාලභූතා අභෙදොපචාරසිද්ධා ආගමනාවත්ථා තතො නාතිවිලක්ඛණාති ඉමමත්ථං විභාවෙතීති ආහ <b>“පුබ්බභාග…පෙ॰… දීපිතා”</b>ති। විඤ්ඤාණස්ස චිත්තවිචිත්තතා විජානනභාවවිසෙසා එවාති ආහ <b>“විජානනමෙව චිත්තවිචිත්තතා”</b>ති। <b>වෙදනාක්ඛන්ධාදීන</b>න්ති <b>ආදි</b>-සද්දෙන “ද්වායතනානි හොන්තී”තිආදීසු වුත්තමනායතනාදයොපි සඞ්ගණ්හාති। <b>තප්පටික්ඛෙපො</b>ති තස්ස ජාතිනිද්දෙසභාවස්ස පටික්ඛෙපො। <b>කතො හොතී</b>ති එතෙන ආහාරින්ද්රියඣානමග්ගඵලහෙතුයො යත්තකා ඉමස්මිං චිත්තෙ ලබ්භන්ති, තෙ සබ්බෙපි “එකො විඤ්ඤාණාහාරො හොතී”තිආදිනා අවුත්තාපි අත්ථතො වුත්තායෙවාති දස්සෙති। එස නයො අඤ්ඤත්ථාපි।
cen:කොට්ඨාසවාරකථාවණ්ණනා නිට්ඨිතා।
sub:සුඤ්ඤතවාරාදිවණ්ණනා
bod:121-145:<b>යථාවුත්තෙ</b> <pb V=.100/> <b>සමයෙ</b>ති වුත්තප්පකාරසමූහෙ।
bod:146:<b>උස්සාහනං</b> පෙසනං නියොජනං।
bod:156-159:<b>නාතිසමාහිතායා</b>ති නානාවජ්ජනූපචාරං සන්ධාය වදති। <b>යෙවාපනකෙහිපි නිබ්බිසෙසතං දස්සෙති</b> කරුණාමුදිතානම්පි උප්පජ්ජනතො।
bod:<b>කායවචීකිරියා</b> කායවචීපවත්ති, විඤ්ඤත්ති එව වා। <b>අසමත්තභාවන</b>න්ති පුබ්බභාගභාවනමාහ।
cen:කාමාවචරකුසලවණ්ණනා නිට්ඨිතා।
tit:රූපාවචරකුසලං
sub:චතුක්කනයො
sub:පඨමජ්ඣානකථාවණ්ණනා
bod:160:<b>උත්තරපදලොපං</b> <pb M=.107/> <b>කත්වා “රූපභවො රූප”</b>න්ති වුත්තො, “රූපී රූපානි පස්සති (ම॰ නි॰ 2.248; 3.312; ධ॰ ස॰ 248; පටි॰ ම॰ 1.209), රූපරාගො”තිආදීසු (ධ॰ ස॰ 363) වියාති දට්ඨබ්බං। පයොගසම්පාදිතස්ස රූපජ්ඣානස්ස රූපභවාතික්කමස්සපි උපායභාවතො යථා රූපූපපත්තියා එව මග්ගොති අයං නියමො න යුජ්ජති, එවං පච්චයන්තරවිකලතාදීහි රූපූපපත්තියා අනභිනිප්ඵාදකස්සපි අත්ථිභාවතො රූපූපපත්තියා මග්ගො එවාති අයම්පි නියමො න යුජ්ජති। එවඤ්ච සති යදෙව රූපූපපත්තියා නිප්ඵාදකං, තස්සෙව සම්පයුත්තස්ස රූපාවචරකුසලභාවො, න අනභිනිප්ඵාදකස්සාති අයමත්ථො ආපන්නොති චොදනං සමුට්ඨාපෙති <pb V=.101/> <b>න සබ්බස්ස කුසලජ්ඣානස්සා</b>තිආදිනා। තත්ථ සාමඤ්ඤසද්දොපි අධිකාරවසෙන විසෙසනිද්දිට්ඨො හොතීති <b>“කුසලජ්ඣානස්ස මග්ගභාවො”</b>ති වුත්තං।
bod:රූපූපපත්තිජනකසභාවො රූපභවවිපච්චනසභාවොති තස්සපි විපාකධම්මභාවෙ සතිපි සබ්බකුසලාකුසලසාධාරණං විපාකධම්මභාවසාමඤ්ඤං “විපාකධම්මභාවො වියා”ති උදාහරණභාවෙන වුත්තං। සාමඤ්ඤම්පි හි විසෙසතො භින්නං කත්වා වොහරීයතීති। <b>සබ්බසමානො</b>ති රූපූපපත්තියා නිප්ඵාදකස්ස පච්චයන්තරවිකලතාදීහි අනිප්ඵාදකස්ස ච සබ්බස්ස යථාධිගතස්ස ඣානස්ස සාධාරණො। එතෙන උත්තරපදාවධාරණස්ස පරිග්ගහිතතං දස්සෙති। “ඉතො අඤ්ඤො මග්ගො නාම නත්ථී”ති ඉමිනාපි සජාතියා සාධාරණො අඤ්ඤජාතිවිනිවත්තියා අනඤ්ඤසාධාරණො ඉමස්ස ඣානස්ස රූපූපපත්තියා උපායභාවො වුත්තොති දට්ඨබ්බං। <b>ඉතරෙ ද්වෙ</b> සද්ධා හිරී ච। යදි පටිපදාය සාධෙතබ්බතො පුග්ගලපුබ්බඞ්ගමාය දෙසනාය භාවෙන්තෙන සමයවවත්ථානං කතං। පටිපදාරහිතෙසු කථන්ති ආහ <b>“කෙසඤ්චී”</b>තිආදි। තත්ථ <b>කෙසඤ්චී</b>ති සමථභාවනාය කතාධිකාරානං। තෙසඤ්හි මග්ගාධිගමනතො පුබ්බෙ අනධිගතජ්ඣානානං පටිසම්භිදාදයො විය මග්ගාධිගමෙනෙව තානි සමිජ්ඣන්ති।
bod:<b>අඤ්ඤානී</b>ති අරියමග්ගසිද්ධිතො අඤ්ඤානි। <b>තෙසුපී</b>ති අරියමග්ගෙන සිද්ධත්තා පටිපදාරහිතෙසුපි। නනු ච අරියමග්ගසිද්ධස්සපි ආගමනවසෙන පටිපදා උපලබ්භතියෙව। ඉතරථා “න කාමාවචරං විය විනා පටිපදාය උප්පජ්ජතී”ති <pb M=.108/>, “බහුතරං ලොකියජ්ඣානම්පි න විනා පටිපදාය ඉජ්ඣතී”ති ච වචනං විරුජ්ඣෙය්යාති? න, යෙභුය්යෙන ගහණතො පුග්ගලවිසෙසාපෙක්ඛත්තා ච। අරියමග්ගසමිජ්ඣනකඤ්හි ඣානං කස්සචිදෙව හොති, තස්මා ඉතරං බහුතරං ලොකියජ්ඣානං පුථුජ්ජනස්ස අරියස්ස ච අකතාධිකාරස්ස න විනා පටිපදාය සිජ්ඣතීති තෙසං වසෙන වුත්තං। අරියමග්ගසිද්ධස්සපි ඣානස්ස විපාකානං විය කුසලෙන අරියමග්ගෙන සදිසත්තාභාවතො අතබ්බිපාකත්තා ච න මග්ගාගමනවසෙන පටිපදා යුජ්ජති, එවමස්ස පටිපදාවිරහො සිද්ධො। එවඤ්ච කත්වා සුද්ධිකනවකදෙසනාපි සුට්ඨු නීතා හොති। තථා ච වක්ඛති ලොකුත්තරකථායං “ලොකියජ්ඣානම්පී”තිආදි (ධ॰ ස॰ මූලටී॰ 277)।
bod:වට්ටාසයස්ස විසෙසපච්චයභූතාය තණ්හාය තනුකරණවසෙන විවට්ටාසයස්ස වඩ්ඪනන්ති ආහ <b>“තණ්හාසංකිලෙසසොධනෙන ආසයපොසන”</b>න්ති। ආසයපොසනන්ති ච ඣානභාවනාය පච්චයභූතා පුබ්බයොගාදිවසෙන <pb V=.102/> සිද්ධා අජ්ඣාසයසම්පදා। සා පන තණ්හුපතාපවිගමෙන හොතීති ආහ <b>“තණ්හාසංකිලෙසසොධනෙනා”</b>ති।
bod:<b>ථිනමිද්ධාදීන</b>න්ති ථිනමිද්ධඋද්ධච්චකුක්කුච්චවිචිකිච්ඡානං। <b>පහාන</b>න්ති පහායකං।
bod:<b>තංසදිසෙසූ</b>ති මහග්ගතභාවාදිනා පඨමජ්ඣානසමාධිසදිසෙසු।
bod:පීතිසුඛවන්තං ඣානං පීතිසුඛන්ති වුත්තං යථා අරිසසොති දස්සෙන්තො <b>“පීතිසුඛ…පෙ॰… අකාරො වුත්තො”</b>ති ආහ। මග්ගස්සපි වා නිබ්බානාරම්මණතො තථලක්ඛණූපනිජ්ඣානතා යොජෙතබ්බා। <b>අසම්මොසධම්ම</b>න්ති අවිනාසභාවං।
sub:දුතියජ්ඣානකථාවණ්ණනා
bod:161-162:දිට්ඨාදීනවස්ස තංතංඣානක්ඛණෙ අනුප්පජ්ජනධම්මතාපාදනං වූපසමනං විරජ්ජනං පහානඤ්චාති ඉධාධිප්පෙතවිතක්කාදයොයෙව ඣානඞ්ගභූතා තථා කරීයන්ති, න තංසම්පයුත්තඵස්සාදයොති විතක්කාදීනංයෙව වූපසමාදිවචනං ඤායාගතං। යස්මා පන විතක්කාදයො විය තංසම්පයුත්තධම්මාපි එතෙන එතං ඔළාරිකන්ති දිට්ඨාදීනවා එව, තස්මා අවිසෙසෙන විතක්කාදීනං තංසහජාතානඤ්ච වූපසමාදිකෙ වත්තබ්බෙ විතක්කවිචාරාදීනංයෙව වූපසමාදිකං වුච්චමානං “අධිකවචනමඤ්ඤමත්ථං බොධෙතී”ති කිඤ්චි විසෙසං දීපෙතීති තං දස්සෙන්තො <b>“යෙහි විතක්කවිචාරෙහී”</b>තිආදිමාහ। විසුං <pb M=.109/> විසුං ඨිතානිපි විතක්කවිචාරසමතික්කමවචනාදීනි පහෙය්යඞ්ගනිද්දෙසතාසාමඤ්ඤෙන චිත්තෙන සමූහතො ගහෙත්වා අවයවෙන සමුදායොපලක්ඛණං කතන්ති දස්සෙන්තො <b>“තෙසං…පෙ॰… තං දීපකන්ති වුත්ත”</b>න්ති ආහ। ඉදානි අවයවෙන සමුදායොපලක්ඛණං විනා විතක්කවිචාරවූපසමවචනෙන පීතිවිරාගාදිවචනානං සවිසයෙ සමානබ්යාපාරතං දස්සෙන්තො <b>“අථ වා”</b>තිආදිමාහ।
bod:<b>තස්මිං දස්සිතෙ</b>ති “යා සද්ධා සද්දහනා”තිආදිනා ඣානවිභඞ්ගෙ සම්පසාදනෙ දස්සිතෙ। <b>සමානාධිකරණනිද්දෙසෙනෙවා</b>ති තත්ථෙව විභඞ්ගෙ උද්දෙසපදුද්ධාරාදීසු සද්ධාඣානානං “සම්පසාදන”න්ති එකාධිකරණතාවචනෙනෙව।
bod:ඔළාරිකඞ්ගමුඛෙන <pb V=.103/> <b>“තදනුධම්මතා සතී”</b>ති වුත්තාය තංතංඣානනිකන්තියා වික්ඛම්භනං විතක්කවිචාරවූපසමවචනාදීහි පකාසිතන්ති ආහ <b>“තණ්හාප්පහානං එතෙසං වූපසමන”</b>න්ති (විභ॰ 799)। යතො විතක්කවිචාරෙසු විරත්තභාවදීපකං විතක්කවිචාරවූපසමවචනන්ති තදුභයාභාවදීපනං පුන කතන්ති දස්සෙතුං <b>“යෙ චා”</b>තිආදි වුත්තං।
sub:තතියජ්ඣානකථාවණ්ණනා
bod:163:<b>වීරියං උපෙක්ඛාති වුත්තං</b> “පග්ගහනිග්ගහෙසු බ්යාපාරාකරණෙන උපෙක්ඛියතී”ති। ගහණෙ මජ්ඣත්තභාවෙන සඞ්ඛාරෙ උපෙක්ඛතීති සඞ්ඛාරුපෙක්ඛා, තථාපවත්තා විපස්සනා පඤ්ඤා। තස්සා පන විසයතො පභෙදො “අට්ඨ සඞ්ඛාරුපෙක්ඛා”තිආදිනා (පටි॰ ම॰ 1.57) යස්සං <b>පාළියං</b> වුත්තො, තං පාළිසෙසං දස්සෙන්තො <b>“පඨමජ්ඣාන”</b>න්තිආදිමාහ। තත්ථ <b>උප්පාද</b>න්ති පුරිමකම්මපච්චයා ඉධ උප්පත්තිං। <b>පවත්ත</b>න්ති තථා උප්පන්නස්ස පවත්තිං। <b>නිමිත්ත</b>න්ති සබ්බම්පි සඞ්ඛාරගතං නිමිත්තභාවෙන උපට්ඨානතො। <b>ආයූහන</b>න්ති ආයතිං පටිසන්ධිහෙතුභූතං කම්මං। <b>පටිසන්ධි</b>න්ති ආයතිං උපපත්තිං। <b>ගති</b>න්ති යාය ගතියා සා පටිසන්ධි හොති। <b>නිබ්බත්ති</b>න්ති ඛන්ධානං නිබ්බත්තනං। <b>උපපත්ති</b>න්ති “සමාපන්නස්ස වා උපපන්නස්ස වා”ති එවං වුත්තං විපාකප්පවත්තිං। <b>ජාති</b>න්ති ජරාදීනං පච්චයභූතං භවපච්චයා ජාතිං। <b>ජරාමරණාදයො</b> පාකටා එව। එත්ථ ච උප්පාදාදයො පඤ්චෙව සඞ්ඛාරුපෙක්ඛාඤාණස්ස විසයවසෙන වුත්තා, සෙසා තෙසං වෙවචනවසෙන। “නිබ්බත්ති <pb M=.110/> ජාතී”ති ඉදඤ්හි ද්වයං උප්පාදස්ස චෙව පටිසන්ධියා ච වෙවචනං। “ගති උපපත්ති චා”ති ඉදං ද්වයං පවත්තස්ස। ජරාදයො නිමිත්තස්සාති।
bod:<b>භූතස්සා</b>ති ඛන්ධපඤ්චකස්ස। <b>එතෙහී</b>ති ඣානචිත්තසමුට්ඨිතරූපෙහි।
cen:චතුක්කනයවණ්ණනා නිට්ඨිතා।
sub:පඤ්චකනයවණ්ණනා
bod:167:<b>ආකාරභෙද</b>න්ති ආකාරවිසෙසං। අනෙකාකාරා හි ධම්මා, තෙ ච නිරවසෙසං <pb V=.104/> යාථාවතො භගවතා අභිසම්බුද්ධා। යථාහ – “සබ්බෙ ධම්මා සබ්බාකාරෙන බුද්ධස්ස භගවතො ඤාණමුඛෙ ආපාථං ආගච්ඡන්තී”ති (මහානි॰ 156; චූළනි॰ මොඝරාජමාණවපුච්ඡානිද්දෙස 85; පටි॰ 3.5)। <b>දුතියජ්ඣානපක්ඛිකං</b> න පඨමජ්ඣානපක්ඛිකන්ති අධිප්පායො। තෙනෙවාහ <b>“පඨමජ්ඣානමෙව හී”</b>තිආදි। අත්ථතො හි චතුක්කපඤ්චකනයා අඤ්ඤමඤ්ඤානුප්පවෙසිනො। පඤ්චකනයෙ දුතියජ්ඣානං කිං සවිචාරතාය පඨමජ්ඣානපක්ඛිකං උදාහු අවිතක්කතාය දුතියජ්ඣානපක්ඛිකන්ති සියා ආසඞ්කාති තදාසඞ්කානිවත්තනත්ථමිදං වුත්තං। <b>කස්මා</b>තිආදිනා තත්ථ කාරණමාහ। සුත්තන්තදෙසනාසු ච දුතියජ්ඣානමෙව භජන්තීති සම්බන්ධො। ච-සද්දෙන න කෙවලං ඉධෙව, අථ ඛො සුත්තන්තදෙසනාසුපීති දෙසනන්තරෙපි යථාවුත්තජ්ඣානස්ස පඨමජ්ඣානපක්ඛිකත්තාභාවං දස්සෙති। ඉදානි භජනම්පි දස්සෙතුං <b>“විතක්කවූපසමා”</b>තිආදි වුත්තං। තෙන සුත්තන්තෙපි පඤ්චකනයස්ස ලබ්භමානතං දස්සෙති।
bod:නනු ච සුත්තන්තෙ චත්තාරියෙව ඣානානි විභත්තානීති පඤ්චකනයො නත්ථියෙවාති? න, “සවිතක්කසවිචාරො සමාධී”තිආදිනා සමාධිත්තයාපදෙසෙන පඤ්චකනයස්ස ලබ්භමානත්තා। චතුක්කනයනිස්සිතො පන කත්වා පඤ්චකනයො විභත්තොති තත්ථාපි පඤ්චකනයො නිද්ධාරෙතබ්බො। විතක්කවිචාරානං වූපසමාති හි විතක්කස්ස විචාරස්ස විතක්කවිචාරානඤ්ච විතක්කවිචාරානන්ති සක්කා වත්තුං। තථා අවිතක්කඅවිචාරානන්ති ච විනා සහ ච විචාරෙන විතක්කප්පහානෙන අවිතක්කං සහ විනා ච විතක්කෙන විචාරප්පහානෙන අවිචාරන්ති අවිතක්කං අවිචාරං අවිතක්කඅවිචාරඤ්චාති වා තිවිධම්පි සක්කා සඞ්ගණ්හිතුං।
bod:<b>දුතිය</b>න්ති <pb M=.111/> ච විතක්කරහිතෙ විතක්කවිචාරද්වයරහිතෙ ච ඤායාගතා දෙසනා। දුතියං අධිගන්තබ්බත්තා විචාරමත්තරහිතෙපි ද්වයප්පහානාධිගතසමානධම්මත්තා। එවඤ්ච කත්වා පඤ්චකනයනිද්දෙසෙ දුතියෙ වූපසන්තොපි විතක්කො තංසහායවිචාරාවූපසමෙන න සම්මාවූපසන්තොති විතක්කවිචාරද්වයරහිතෙ විය විචාරවූපසමෙනෙව තදුපසමං සෙසධම්මසමානතඤ්ච දස්සෙන්තෙන “විතක්කවිචාරානං වූපසමා අජ්ඣත්තං සම්පසාදනං චෙතසො එකොදිභාවං අවිතක්කං අවිචාරං සමාධිජං පීතිසුඛං තතියං ඣානං උපසම්පජ්ජ විහරතී”ති තතියං චතුක්කනයෙ දුතියෙන නිබ්බිසෙසං විභත්තං। දුවිධස්සපි සහායවිරහෙන අඤ්ඤථා ච විතක්කප්පහානෙන අවිතක්කත්තං සමාධිජං පීතිසුඛත්තඤ්ච සමානන්ති සමානධම්මත්තාපි දුතියන්ති නිද්දෙසො। විචාරමත්තම්පි හි විතක්කවිචාරද්වයරහිතං විය “යස්මිං සමයෙ රූපූපපත්තියා මග්ගං භාවෙති අවිතක්කවිචාරමත්තං <pb V=.105/> සමාධිජං පීතිසුඛං දුතියං ඣානං උපසම්පජ්ජ විහරතී”ති අවිතක්කං සමාධිජං පීතිසුඛන්ති විභත්තං। පඨමජ්ඣානෙ වා සහචාරීසු විතක්කවිචාරෙසු එකං අතික්කමිත්වා දුතියම්පි තත්රට්ඨමෙව දොසතො දිස්වා උභයම්පි සහාතික්කමන්තස්ස පඤ්චකනයෙ තතියං වුත්තං තතියං අධිගන්තබ්බත්තා। පඨමතො අනන්තරභාවෙන පනස්ස දුතියභාවො ච උප්පජ්ජති। කස්මා පනෙත්ථ සරූපතො පඤ්චකනයො න විභත්තොති? විනෙය්යජ්ඣාසයතො। යථානුලොමදෙසනා හි සුත්තන්තදෙසනාති।
sub:පටිපදාචතුක්කාදිවණ්ණනා
bod:176-180:<b>තදනුරූපතා</b>ති තස්ස පඨමාදිජ්ඣානස්ස අනුරූපසභාවා। යථාලද්ධජ්ඣානං සන්තතො පණීතතො දිස්වා අස්සාදයමානා නිකන්ති තංසම්පයුත්තා ඛන්ධා වා තදාරක්ඛභූතා සතියෙව වා තස්ස ඣානස්ස අනුච්ඡවිකතාය “තදනුධම්මතා සතී”ති වුත්තාති। <b>කදාචී</b>ති යදා පඨමං අධිගන්ත්වා යථානිසින්නොයෙව විනා පයොගන්තරං දුතියාදීනි අධිගච්ඡති, ඊදිසෙ කාලෙති අත්ථො।
bod:186:කුසලජ්ඣානස්ස අධිගතත්තා “සෙක්ඛා”ති වුත්තං। <b>න හි තෙ උප්පාදෙන්ති නාමා</b>ති අරියමග්ගක්ඛණෙ රූපාවචරජ්ඣානානං අනුප්පජ්ජමානතං සන්ධායාහ।
sub:කසිණකථාවණ්ණනා
bod:203:<b>ආරුප්පපාදකතා</b> <pb M=.112/> <b>ච දස්සිතා</b> විනා අභාවතො। න හි තෙසං ආරුප්පපාදකතාය විනා නිරොධපාදකතා අත්ථීති। නිම්මිනිතුං ඉච්ඡිතස්ස වත්ථුනො නිම්මානවසෙන ඛිප්පං නිසන්ති නිසාමනං ආලොචනං අධිගමො එතස්සාති ඛිප්පනිසන්ති। තබ්භාවො “ඛිප්පනිසන්තිභාවො”ති ආහ <b>“ඛිප්පදස්සනං ඛිප්පාභිඤ්ඤතා”</b>ති।
cen:කසිණකථාවණ්ණනා නිට්ඨිතා।
sub:අභිභායතනකථාවණ්ණනා
bod:204:පටිභාගනිමිත්තභූතං <pb V=.106/> කසිණාරම්මණසඞ්ඛාතං ආයතනං කාරණං එතස්සාති <b>කසිණායතනං,</b> ඣානං। අථ වා ආරම්මණස්ස අනවසෙසඵරණට්ඨෙන කසිණඤ්ච තං ආයතනඤ්ච යොගිනො සුඛවිසෙසානං අධිට්ඨානභාවතො මනායතනධම්මායතනභාවතො චාති සසම්පයුත්තං ඣානං <b>කසිණායතනං</b>। තෙනෙවාහ “සතිපි අභිභායතනානං කසිණායතනත්තෙ”ති। භාවනාය නිමිත්තං භාවනානිමිත්තං, ආරම්මණස්ස පරිත්තප්පමාණතා සුවිසුද්ධනීලාදිතා ච, තදෙව නානත්තං। භාවනා එව වා පුබ්බභාගභූතා භාවනානිමිත්තං, තස්ස නානත්තං භාවනානිමිත්තනානත්තං। පුබ්බභාගභාවනා හි යථාවුත්තවිසෙසෙ ආරම්මණෙ පවත්තිආකාරවිසෙසතො නානාසභාවාති। කසිණනිමිත්තස්ස අභිභවනකභාවනානිමිත්තනානත්තං <b>කසිණ…පෙ॰… නානත්තං,</b> තතොති යොජෙතබ්බං।
bod:එත්ථ ච පුරිමානි චත්තාරි අභිභායතනානි භූතකසිණාරම්මණානි, භූතකසිණෙසු ච යං සුවණ්ණං දුබ්බණ්ණන්ති ච න සක්කා වත්තුං। තත්ථ පවත්තිතානි සබ්බත්ථ වා වණ්ණාභොගරහිතෙන පවත්තිතානි පඨමතතියාභිභායතනානීති දුතියචතුත්ථානි වණ්ණකසිණාරම්මණානි। යදි එවං දුතියචතුත්ථෙහි පඤ්චමාදීනං කො විසෙසොති “පඤ්චමාදීනි වණ්ණතො රමණීයතරානි, න තථා ඉතරානී”ති වදන්ති। පුරිමානිපි චත්තාරි අට්ඨ කසිණාරම්මණානෙව, තස්මා තං නෙසං මතිමත්තං “අට්ඨසු කසිණෙසූ”ති වුත්තත්තා। විමොක්ඛෙසු ච පඨමදුතියවිමොක්ඛා අට්ඨ කසිණාරම්මණා। තතියො වණ්ණකසිණාරම්මණො। පඨමදුතියාපි වා වණ්ණකසිණාරම්මණා එව “බහිද්ධා නීලකසිණාදිරූපානි <pb M=.113/> ඣානචක්ඛුනා පස්සතී”ති වුත්තත්තා। ආරම්මණමනුඤ්ඤතාය හි තත්ථ අනිග්ගතිතභාවෙන තෙසං පවත්තීති। එවං සන්තෙ තතියස්ස ඉතරෙහි කො විසෙසොති? සුභාකාරාභොගො। තතියො එව හි සුභන්ති ආභුජනවසෙන පවත්තති, න ඉතරෙති।
bod:<b>ඤාණං</b> අප්පනාපඤ්ඤා। <b>විජ්ජමානෙපී</b>ති <b>අපි</b>-සද්දෙන අවිජ්ජමානෙපීති දස්සෙති। <b>පරිත්තප්පමාණතා අභිභවනස්ස කාරණං</b> ඉමෙසු චතූසු අභිභායතනෙසූති අධිප්පායො। නනු ච සබ්බත්ථ <b>“සුවණ්ණදුබ්බණ්ණානී”</b>ති වචනතො වණ්ණාභොගසහිතානියෙව ගහිතානීති? න ගහිතානීති දස්සෙන්තො <b>“තත්ථ චා”</b>තිආදිමාහ। <b>තත්ථා</b>ති ආගමෙසු। <b>තථා අප්පමාණානී</b>ති වණ්ණාභොගරහිතානි ච සබ්බානි අප්පමාණානි සුවණ්ණදුබ්බණ්ණානීති අත්ථො। යදි එවං කථං විසිට්ඨානං වණ්ණාභොගෙන රහිතානං සහිතානඤ්ච එකජ්ඣං මනසි කරොති? න එකජ්ඣං, විසුංයෙව <pb V=.107/> පන තෙසු මනසිකාරො। යදි විසුං කථමෙකන්ති? පරිත්තභාවසාමඤ්ඤතො। යදි එවං “සුවණ්ණදුබ්බණ්ණග්ගහණං අතිරිච්ඡතී”ති, නාතිරිච්ඡතීති දස්සෙන්තො <b>“අත්ථි හි එසො පරියායො”</b>තිආදිමාහ। තත්ථ යදිදං වණ්ණාභොගජනිතං විසෙසං අග්ගහෙත්වා පරිත්තසාමඤ්ඤෙන එකත්තං නෙත්වා “පරිත්තානි අභිභුය්යා”ති වත්වා පුන තදන්තොගධධම්මප්පභෙදං විනෙය්යවසෙන දස්සෙතුං “තානි චෙ කදාචි වණ්ණවසෙන ආභුජිතානි හොන්ති සුවණ්ණදුබ්බණ්ණානි අභිභුය්යා”ති වත්තබ්බතාය වණ්ණාභොගරහිතානි සහිතානි ච විසුං මනසි කත්වා උභයත්ථාපි වණ්ණාභොගරහිතපරිත්තාභිභවනෙ තං සහිතපරිත්තාභිභවනෙ ච පරිත්තාභිභවනස්ස සාමඤ්ඤං ගහෙත්වා එකන්ති වචනං, එසො පරියායො විජ්ජතීති අයමධිප්පායො।
bod:එවං සුත්තන්තාභිධම්මපාඨවිසෙසතො අට්ඨකථාය විරොධාභාවං දස්සෙත්වා ඉදානි සුත්තන්තාභිධම්මපාඨානං අවිරොධං අධිප්පායවිභාවනෙන දස්සෙතුං <b>“තත්ථචා”</b>තිආදිමාහ। එවං අභිධම්මෙ වණ්ණාභොගරහිතානි සහිතානි ච විසුං වුත්තානි। සුත්තන්තෙ පන “උභයානි එකජ්ඣ”න්ති වුත්තං, තං කථං විඤ්ඤායතීති ආහ <b>“තදෙත”</b>න්තිආදි। තත්ථ <b>ආගතස්සා</b>ති සුත්තන්තෙ ආගතස්ස। තත්ථ හි “අජ්ඣත්තං රූපසඤ්ඤී”ති ආගතං। <b>අවචනතො</b>ති අභිධම්මෙ අවචනතො। යදිපි විමොක්ඛා විසුං දෙසිතා, කසිණායතනභාවො විය පන අභිභායතනානං විමොක්ඛකිච්චතාපි අත්ථීති අභිභායතනවිමොක්ඛානං ඉධාපි සඞ්කරො දුන්නිවාරොති චොදනං මනසි කත්වා ආහ <pb M=.114/> <b>“සබ්බවිමොක්ඛකිච්චසාධාරණවචනභාවතො”</b>ති। තෙන යථා අභිභායතනදෙසනායං අභිභායතනකිච්චානි නිරවසෙසතො වුත්තානි, එවං විමොක්ඛදෙසනායං විමොක්ඛකිච්චානීති ඉධ තෙසං අසඞ්කරොයෙවාති දස්සෙති।
bod:යෙ ච යථාවුත්තං වවත්ථානං න සම්පටිච්ඡන්ති, තෙහි සුත්තන්තාභිධම්මපාඨභෙදෙ අඤ්ඤං කාරණං වත්තබ්බං සියා। කිමෙත්ථ වත්තබ්බං, නනු අට්ඨකථායං “කස්මා පන යථා සුත්තන්තෙ”තිආදිං වත්වා “අජ්ඣත්තරූපානං අනභිභවනීයතො”ති කාරණං වුත්තන්ති। න තං තස්ස කාරණවචනන්ති දස්සෙන්තො <b>“අජ්ඣත්තරූපාන”</b>න්තිආදිමාහ। තත්ථ <b>ය</b>න්ති ඉධ සුත්තන්තෙ ච “බහිද්ධා රූපානි පස්සතී”ති (අ॰ නි॰ 8.65) වුත්තවචනං සන්ධායාහ। බහිද්ධා රූපානියෙව හි අභිභවනීයානීති। <b>අඤ්ඤහෙතුක</b>න්ති දෙසනාවිලාසතො අඤ්ඤං අභිභවනීයහෙතු එතස්සාති අඤ්ඤහෙතුකං। අජ්ඣත්තඅරූපසඤ්ඤිතාය එව, න සුත්තන්තෙ විය අජ්ඣත්තරූපසඤ්ඤිතාය චාති අත්ථො। <b>අවිභූතත්තා</b>ති ඉදං ඤාණුත්තරානං සහ නිමිත්තුප්පාදනෙන අප්පනානිබ්බත්තනං ආරම්මණස්ස අභිභවො න <pb V=.108/> සුට්ඨු විභූතභාවමන්තරෙන සම්භවතීති කත්වා වුත්තං। නනු ච අට්ඨකථායං පාඨද්වයවිසෙසස්ස දෙසනාවිලාසො කාරණභාවෙන වුත්තොති ආහ <b>“දෙසනාවිලාසො ච යථාවුත්තවවත්ථානවසෙන වෙදිතබ්බො”</b>ති। දෙසනාවිලාසො හි නාම විනෙය්යජ්ඣාසයානුරූපං විජ්ජමානස්සෙව පරියායස්ස විභාවනං න යස්ස කස්සචීති। තත්ථ ච “පරියායදෙසනත්තා”තිආදිනා වුත්තප්පකාරවවත්ථානං දෙසනාවිලාසනිබන්ධනමාහ। තථා චෙව හි පුරතො දෙසනාවිලාසො විභාවිතො।
cen:අභිභායතනකථාවණ්ණනා නිට්ඨිතා।
sub:විමොක්ඛකථාවණ්ණනා
bod:248:<b>ත</b>න්ති “සසන්තතිපරියාපන්නරූප”න්ති වුත්තකෙසාදිවණ්ණමාහ। තං පන යස්මා ඛලමණ්ඩලාදි විය පරම්පරාය ඣානස්ස කාරණං, තස්මා <b>“ඣානස්ස හෙතුභාවෙනා”</b>ති ආහ। <b>යෙනා</b>ති යථාවුත්තරූපවිසෙසෙන। <b>විසිට්ඨෙනා</b>ති අතිසයප්පත්තෙන “රූපූපපත්තියා”තිආදීසු (ධ॰ ස॰ 160 ආදයො; විභ॰ 625) විය උත්තරපදලොපෙන <pb M=.115/> “රූප”න්ති වුත්තෙන රූපඣානෙන। “විසිට්ඨෙනා”ති ඉමිනා හි අතිසයරූපයුත්තො රූපීති වුත්තොති දස්සෙති। “පඨමං ඣානං උපසම්පජ්ජ විහරති පථවීකසිණ”න්තිආදිනා (ධ॰ ස॰ 499) <b>ඣානානමෙව කසිණභාවෙන පවත්තා। සුත්තෙ ආරම්මණානං</b> කසිණභාවෙන පවත්තා “පථවීකසිණමෙකො සඤ්ජානාතී”තිආදිනා (දී॰ නි॰ 3.360; අ॰ නි॰ 10.25)।
cen:විමොක්ඛකථාවණ්ණනා නිට්ඨිතා।
sub:බ්රහ්මවිහාරකථාවණ්ණනා
bod:251:අඤ්ඤාණසම්පයුත්තාපි වා උපෙක්ඛාවෙදනා <b>අඤ්ඤාණුපෙක්ඛා, උපෙක්ඛා</b>ති අඤ්ඤාණසම්පයුත්තා උපෙක්ඛාවෙදනා, අඤ්ඤාණුපෙක්ඛාතිපි එතාසංයෙව නාමන්ති (විභ॰ අට්ඨ॰ 947) හි <pb V=.109/> <b>සම්මොහවිනොදනියං</b> වක්ඛතීති। අප්පටිභාගනිමිත්තත්තෙපි එකං කතිපයෙ වා සත්තෙ ඔදිස්ස පවත්තා පරිච්ඡින්නරූපාදිඋපාදානවිසයෙ පවත්තත්තා කථමප්පමාණගොචරාති ආහ <b>“න ච සම්මුතිසච්චවසෙනා”</b>තිආදි। එවම්පි යථා නත්ථි සත්තා ඔපපාතිකාති සත්තවසෙන පවත්තායපි මිච්ඡාදිට්ඨියා සඞ්ඛාරාරම්මණතා වුච්චති උපාදානවසෙන, එවං සත්තවසෙන පවත්තානම්පි මෙත්තාදීනං සඞ්ඛාරාරම්මණතාපි සියාති චෙ? න, අපරාමසනවසෙන පවත්තානං මෙත්තාදීනං සඋපාදානග්ගහණාසම්භවතොති දස්සෙන්තො ආහ <b>“අපරාමාසා”</b>තිආදි।
cen:බ්රහ්මවිහාරකථාවණ්ණනා නිට්ඨිතා।
sub:අසුභකථාවණ්ණනා
bod:263:“එකාහමතං වා ද්වීහමතං වා”තිආදිනා (දී॰ නි॰ 2.379; ම॰ නි॰ 1.112) වුත්තාසු නවසු සිවථිකාසු වණ්ණවසෙන පවත්තජ්ඣානං <b>සිවථිකාවණ්ණජ්ඣානං</b>। නනු චෙතස්ස වණ්ණකසිණෙහි ගහණං යුත්තං, න අසුභෙහීති? න, සිවථිකාවණ්ණං උපමං කත්වා අත්තනො කායෙ පටිකූලත්තං අමුඤ්චිත්වාව වණ්ණවසෙන පවත්තනතො <pb M=.116/>। තෙනෙවාහ <b>“පටිකූලමනසිකාරසාමඤ්ඤෙනා”</b>ති। අයමත්ථො <b>සිවථිකාවණ්ණජ්ඣානස්සා</b>ති එත්ථාපි යොජෙතබ්බොති විභාවෙන්තො <b>“තම්පී”</b>තිආදිමාහ।
cen:අසුභකථාවණ්ණනා නිට්ඨිතා।
cen:රූපාවචරකුසලවණ්ණනා නිට්ඨිතා।
sub:අරූපාවචරකුසලකථාවණ්ණනා
bod:265:<b>රූපනිමිත්ත</b>න්ති රූපහෙතු රූපාධිකරණං। <b>රූපාරූපනිමිත්තෙසූ</b>ති රූපධම්මෙසු ච පථවීකසිණාදිනිමිත්තෙසු ච। <b>තදාරම්මණජ්ඣානෙසූ</b>ති එත්ථ <b>තං</b>-සද්දෙන රූපනිමිත්තං පච්චාමසති රූපම්පි <pb V=.110/> වා රූපධම්මාරම්මණානම්පි රූපාවචරජ්ඣානානං සම්භවතො। <b>රූපාදීසූ</b>ති රූපාරූපනිමිත්තතදාරම්මණජ්ඣානෙසු රූපපටිබද්ධධම්මෙසු ච। <b>අනාවජ්ජිතුකාමතාදිනා</b>ති <b>ආදි</b>-සද්දෙන අසමාපජ්ජිතුකාමතාදිං සඞ්ගණ්හාති।
bod:<b>චුතිතො උද්ධං උප්පත්තිරහානං…පෙ॰… අනුප්පත්තිධම්මතාපාදනෙන සමතික්කමො</b>ති එතෙන සමතික්කමිතබ්බත්තෙන රූපාවචරකුසලානං රූපාවචරවිපාකකිරියෙහි විසෙසාභාවං දස්සෙති අනධිගතභාවතො। යෙසඤ්හි රූපසඤ්ඤාදීනං අරූපභාවනාය සමතික්කමාදිකො ලබ්භති, තෙ දස්සෙතුං “අරූපභාවනාය අභාවෙ චුතිතො උද්ධං උප්පත්තිරහාන”න්ති වුත්තන්ති। <b>යා</b>ති එකන්තරූපනිස්සිතා අවසිට්ඨපරිත්තවිපාකසඤ්ඤාදයො।
bod:ආනෙඤ්ජසන්තසමාපත්තිසුඛානුභවනභවවිසෙසූපපජ්ජනාදයො ආරුප්පසමාපත්තීනං අත්ථාති ආහ <b>“රූපසඤ්ඤා…පෙ॰… න අත්ථො”</b>ති।
bod:<b>ඉධ උග්ඝාටිතකසිණවසෙන පරිත්තානන්තතා හොති</b> නිප්පරියායදෙසනත්තාති අධිප්පායො। යදි එවං පරිත්තකසිණුග්ඝාටිතෙ කථමාකාසානඤ්චායතනවචනන්ති? තත්ථාපි අනන්තඵරණසබ්භාවතො। තෙනෙවාහ <b>“අනන්තඵරණතාසබ්භාවෙ”</b>ති। යදි සබ්බත්ථ අනන්තඵරණතා අත්ථි, අථ කස්මා “අනන්තො ආකාසො”ති න වුත්තන්ති ආහ <b>“සමයවවත්ථාපනා”</b>තිආදි। තත්ථ <b>පටිපත්තී</b>ති ඣානභාවනාකාරමාහ।
bod:266:උග්ඝාටභාවො <b>උග්ඝාටිමං</b>। යථා පාකිමං।
bod:268:ආකාසෙ <pb M=.117/> පවත්තිතවිඤ්ඤාණාතික්කමතො තතියාති පදුද්ධාරං කත්වා යුත්තිතො ආගමතො ච තදත්ථං විභාවෙතුං <b>“තදතික්කමතො හී”</b>තිආදිමාහ। ආරුප්පසමාපත්තීනං ආරම්මණාතික්කමෙන පත්තබ්බත්තා විසෙසතො ආරම්මණෙ දොසදස්සනං තදෙව අතික්කමිතබ්බන්ති අයං යුත්ති, ආරම්මණෙ පන අතික්කන්තෙ තදාරම්මණං ඣානම්පි අතික්කන්තමෙව හොති। භාවනාය ආරම්මණස්ස විගමනං අපනයනං විභාවනා। <b>පාළිය</b>න්ති විභඞ්ගෙ। නනු ච පාළියං “තඤ්ඤෙව විඤ්ඤාණ”න්ති අවිසෙසෙන වුත්තං “න ආකාසානඤ්චායතනවිඤ්ඤාණ”න්ති। “න තඤ්ඤෙවවිඤ්ඤාණන්ති විසෙසවචනෙන අයමත්ථො සිද්ධො”ති දස්සෙන්තො <b>“විඤ්ඤාණඤ්චායතන”</b>න්තිආදිමාහ।
cen:අරූපාවචරකුසලකථාවණ්ණනා නිට්ඨිතා।
sub:තෙභූමකකුසලවණ්ණනා
bod:269:<b>සත්තහි</b> <pb V=.111/> <b>මහාවාරෙහී</b>ති පටිච්චසහජාතපච්චයනිස්සයසංසට්ඨසම්පයුත්තපඤ්හාවාරෙහි අනුලොමපච්චනීයඅනුලොමපච්චනීයපච්චනීයානුලොමාදිනයා <b>අනුලොමාදිනයා</b>। භාරද්වාජගොතමාදයො අට්ඨචත්තාලීස ලොකෙ ගොත්තානි මූලභූතානි, තථා කට්ඨකලාපාදයො අට්ඨචත්තාලීසෙව චරණානීති ආහ <b>“අට්ඨචත්තාලීස”</b>න්තිආදි। තත්ථ <b>තෙස</b>න්ති භබ්බාභබ්බානං। ද්වාරසීසෙන ද්වාරවන්තානි ගය්හන්තීති අධිප්පායෙනාහ <b>“තංතංද්වාරානි වා කායාදීනී”</b>ති। අචිත්තීකාරෙන වා කතං <b>හීනං,</b> අජ්ඣුපෙක්ඛනෙන කතං <b>මජ්ඣිමං,</b> සක්කච්චකතං <b>පණීතං</b>। ආමිසකිඤ්ජක්ඛාදිහෙතු වා කතං <b>හීනං,</b> පුඤ්ඤඵලකාමතාය කතං <b>මජ්ඣිමං,</b> කත්තබ්බමිච්චෙව අරියභාවෙ ඨිතෙන කතං <b>පණීතං</b>। භවසම්පත්තිලොභෙන වා පවත්තිතං <b>හීනං,</b> අලොභජ්ඣාසයෙන පවත්තිතං <b>මජ්ඣිමං,</b> පරහිතාය පවත්තිතං <b>පණීතං</b>। පරිත්තකතං වා <b>හීනං,</b> මත්තසො කතං <b>මජ්ඣිමං,</b> අධිමත්තසො කතං <b>පණීතං</b>। මහග්ගතෙසු පන පටිලද්ධමත්තං <b>හීනං,</b> නාතිසුභාවිතං <b>මජ්ඣිමං,</b> සුභාවිතං වසිප්පත්තං <b>පණීතං</b>। ඉමෙසුපි එකෙකස්ස හීනාදිකස්ස ආයූහනනානත්තාදිවසෙන හීනාදිභෙදො ලබ්භතියෙවාති දට්ඨබ්බං। <b>සම්පයුත්තධම්මානං වසෙනා</b>ති යො චිත්තප්පභාවිතො චිත්තසම්පයුත්තානං චිත්තාධිපතෙය්යභාවො, සො තංනිමිත්තෙ චිත්තෙ උපචරිතොති එවං වා එත්ථ අත්ථො।
cen:තෙභූමකකුසලවණ්ණනා නිට්ඨිතා।
sub:ලොකුත්තරකුසලවණ්ණනා
bod:277:“කෙනට්ඨෙන <pb M=.118/> ලොකුත්තර”න්තිආදි පටිසම්භිදාවචනං (පටි॰ ම॰ 2.43) අට්ඨකථාය ආභතං, තස්මා තත්ථ “තිවිධොපි අනුත්තරධම්මො ලොකං තරතී”තිආදිනා සඞ්ගහිතොති තං තීහි පදෙහි යොජෙත්වා දස්සෙතුං <b>“ලොකං තරතීති එතෙනා”</b>තිආදිමාහ। එකෙකස්මිං යොජෙතබ්බො ලොකස්ස අන්තගමනාදිතාය මග්ගාදීසුපි ලබ්භමානත්තා। මග්ගෙයෙව වා තිවිධොපි අත්ථො යොජෙතබ්බොති සම්බන්ධො। <b>අනතිවත්තනාදී</b>ති <b>ආදි</b>-සද්දෙන ඉන්ද්රියානං එකරසතා තදුපගවීරියවාහනං ආසෙවනාති ඉමෙ තයො භාවනාවිසෙසෙ සඞ්ගණ්හාති। යස්මා චෙතෙ භාවනාවිසෙසා සංකිලෙසවොදානෙසු වට්ටවිවට්ටෙසු ච තංතංආදීනවානිසංසදස්සනභූතාය පුබ්බභාගපඤ්ඤාය <pb V=.112/> සම්පාදිතෙන ඤාණවිසෙසෙන නිප්ඵජ්ජන්ති, තස්මා වුත්තං <b>“අඤ්ඤමඤ්ඤං…පෙ॰… වඩ්ඪෙතී”</b>ති।
bod:<b>නිස්සයො හොතී</b>ති රුක්ඛො විය සාඛාය ආධාරභාවෙන වොහරීයතීති අත්ථො। ඵලඤාණඵලඞ්ගානං නිස්සයවචනං නිස්සයපච්චයත්තා। තතොයෙව නිස්සයභාවතො පතිට්ඨාභාවතො। අරියඵලසන්නිස්සයෙන හි අරියා කතකිච්චා සුට්ඨු නිබ්බින්නසබ්බභවාපි චිරතරං ලොකෙ පරහිතාය තිට්ඨන්ති। කිලෙසානං ඔධිසො පජහනකාපි අරියමග්ගා අවිසෙසෙන සබ්බාකුසලානං සබ්බකුසලපටිපක්ඛතාය අඤ්ඤමග්ගප්පහාතබ්බෙසුපි කෙනචි පහානාකාරෙන පවත්තන්තීති තං පහානාකාරං දස්සෙන්තො <b>“ඉතරෙසං විජ්ජුතොභාසෙන විය තමස්සා”</b>ති ආහ। යෙන <b>පාළියං</b> හෙට්ඨිමමග්ගඤාණානං විජ්ජූපමතා දස්සිතා। යදි එවං උපරිමග්ගවජ්ඣා කිලෙසා ඉතරෙති ඉධාධිප්පෙතා। න තෙසං සමුච්ඡෙදවචනං යුත්තං। න හි භාවනාය පහාතබ්බෙ දස්සනමග්ගො සමුච්ඡින්දිතුං සක්කොති। තථා ච සති දස්සනෙන පහාතබ්බා එව තෙ සියුං। අථ තදඞ්ගප්පහානං අධිප්පෙතං, යෙන “විජ්ජුතොභාසෙන විය තමස්සා”ති වුත්තං, තං පුබ්බභාගවිපස්සනාය එව සිද්ධං න ච යුත්තං ලොකුත්තරමග්ගො තදඞ්ගවසෙන කිලෙසෙ පජහතීති। වික්ඛම්භනෙපි එසෙව නයො, අනුලොමඤාණෙනෙව තස්ස සාතිසයං සාධිතත්තා। අථ පන පඨමමග්ගවජ්ඣා එව කිලෙසා ඉතරෙති අධිප්පෙතා, එවං සන්තෙ තෙසං ඉතරභාවොව න සියා, න ච අනපායගමනීයා <pb M=.119/> නාම කිලෙසා දස්සනෙන පහාතබ්බා අත්ථි, නාපි පඨමමග්ගවජ්ඣා කිලෙසා තෙන විජ්ජුතොභාසෙන විය තමො සමුච්ඡින්දිතබ්බාති වත්තුං යුත්තන්ති උපපරික්ඛිතබ්බොයං “ඉතරෙසං…පෙ॰… සමුච්ඡෙදො”ති। ලොකියජ්ඣානම්පි <b>න විනා පටිපදාය ඉජ්ඣතී</b>ති ඉදං අධිප්පායවසෙන නෙතබ්බං නෙය්යත්ථත්තාති තං අධිප්පායං විභාවෙන්තො <b>“අකතාධිකාරස්සා”</b>ති ආහ। තෙන යථාවුත්තවචනස්ස ච සප්පදෙසතං දස්සෙති। නනු ච කතාධිකාරස්ස අරියස්ස මග්ගෙන සමිජ්ඣමානම්පි ඣානං මග්ගපටිපදාවසෙන පටිපදාසහිතමෙවාති। න විනා පටිපදාය ඉජ්ඣතීති සක්කා වත්තුං, තෙනෙතං වචනං නිප්පදෙසමෙවාති අනුයොගං සන්ධායාහ <b>“කතාධිකාරස්ස පනා”</b>තිආදි। ඉදානි තස්ස වචනස්ස අධිප්පායවසෙන ගහෙතබ්බත්ථතා පාළිතොපි විඤ්ඤායතීති දස්සෙන්තො ආහ <b>“යථාවුත්ත…පෙ॰… කතා”</b>ති।
bod:“යො කොචීති අවිසෙසවචන”න්ති තස්ස අපවාදං දස්සෙන්තො <b>“සකිං ද්වික්ඛත්තු”</b>න්ති ආදිමාහ। පරිච්ඡින්දිත්වා ගහණං පරිජානනං। <b>නාමරූපවවත්ථාපනාදීන</b>න්ති නාමරූපවවත්ථාපනපච්චයපරිග්ගහලක්ඛණපටිවෙධනිකන්තිපරියාදානානං <pb V=.113/>। <b>කිච්ඡසිද්ධිතො</b>ති නාමරූපවවත්ථාපනාදීනං කෙසඤ්චි සබ්බෙසම්පි වා කිච්ඡසිද්ධිතො। එස නයො දුතියවාරාදීසුපි යථාසම්භවං। <b>සුඛසිද්ධියම්පී</b>ති නාමරූපවවත්ථාපනාදීනං කිච්ඡසිද්ධි මග්ගපාතුභාවදන්ධභාවස්ස කාරණභාවෙ අනෙකන්තිකා। විපස්සනාසහගතින්ද්රියානං පන මන්දතා තස්ස එකන්තකාරණන්ති දස්සෙති।
bod:<b>එතදන්තත්තා පටිපදායා</b>ති එතෙන නිප්පරියායතො පටිපදාඤාණදස්සනවිසුද්ධිසඞ්ඛාතාය විපස්සනාපඤ්ඤාය චිරාචිරප්පවත්තිවසෙන මග්ගස්ස ඛිප්පදන්ධාභිඤ්ඤතා වුත්තාති දස්සෙති। <b>පුරිමාන</b>න්ති පුරිමවාරානං, ලක්ඛණපටිවෙධාදීනංයෙව වා। හෙට්ඨිමකොටියා තික්ඛත්තුං කිලෙසවික්ඛම්භනෙ සති දුක්ඛාපටිපදාභාවො, න තතො හෙට්ඨාති නිච්ඡිතත්තා ආහ <b>“තික්ඛත්තුං වික්ඛම්භනවාරතාවසෙනා”</b>ති। <b>තස්ස සුඛාපටිපදා වෙදිතබ්බා</b> උක්කංසවසෙනාති අධිප්පායො।
bod:යස්මිං පුග්ගලෙ විසංවාදනභෙදනානිට්ඨානත්ථනියොජනානං පවත්ති, තත්ථ සිනෙහවිරහෙනෙව තෙසං පවත්ති, සො ච පුග්ගලො අසඞ්ගහිතො හොතීති මුසාවාදාදීනං විසංවාදනාදිකිච්චතාය ලූඛතා ච අපරිග්ගහතා ච වුත්තා। තප්පටිපක්ඛවිරුද්ධසභාවත්තා සම්මාවාචාය සිනිද්ධභාවතා පරිග්ගාහකසභාවතා <pb M=.120/>। සද්ධාවිසෙසයොගතො වා තස්සා සිනිද්ධභාවො දට්ඨබ්බො। <b>සමුට්ඨාපෙතී</b>ති පවත්තෙති। ජීවමානො වා සත්තො, <b>සම්පයුත්තධම්මා වා වොදාය</b>න්ති එතෙන සයං වා වොදායතීති වොදානං।
bod:285:තණ්හාදිට්ඨීහි <b>පතිට්ඨානං</b>। අවසෙසකිලෙසාභිසඞ්ඛාරෙහි <b>ආයූහනා</b>। සස්සතදිට්ඨියා <b>පතිට්ඨානං</b>। උච්ඡෙදදිට්ඨියා <b>ආයූහනා</b>। ලීනවසෙන <b>පතිට්ඨානං</b>। උද්ධච්චවසෙන <b>ආයූහනා</b>। කාමසුඛානුයොගවසෙන <b>පතිට්ඨානං</b>। අත්තකිලමථානුයොගවසෙන <b>ආයූහනා</b>। සබ්බාකුසලාභිසඞ්ඛාරවසෙන <b>පතිට්ඨානං</b>। සබ්බලොකියකුසලාභිසඞ්ඛාරවසෙන <b>ආයූහනා</b>ති ඔඝතරණසුත්තවණ්ණනායං වුත්තෙසු පකාරන්තරෙසු ඉධ අවුත්තානං වසෙනපි පතිට්ඨානායූහනා වෙදිතබ්බා।
bod:අථ වා කිලෙසග්ගහණෙන තණ්හාසස්සතදිට්ඨිසබ්බාකුසලාභිසඞ්ඛාරා ගහිතා තංසභාගතාය තදෙකට්ඨතාය ච। තථා අභිසඞ්ඛාරග්ගහණෙන අවසෙසකිලෙසඋච්ඡෙදදිට්ඨිසබ්බලොකියකුසලාභිසඞ්ඛාරා। ලීනුද්ධච්චකාමසුඛත්තකිලමථානුයොගානං විසුං වුත්තත්තා තෙහි න යොජෙතබ්බන්ති කිලෙසාභිසඞ්ඛාරවසෙන පතිට්ඨානායූහනෙ වත්වා තණ්හාදිට්ඨීනං තත්ථ විසෙසපච්චයතං දීපෙතුං තදුභයවසෙනපි යොජනා කතා। නයදස්සනං වා එතං තත්ථ දට්ඨබ්බං। එවමිතරෙපි පකාරා යොජෙතබ්බාති <pb V=.114/>। “චතූහි, භික්ඛවෙ, අඞ්ගෙහි සමන්නාගතො පුග්ගලො”තිආදීසු (ම॰ නි॰ 4.112, 114) <b>අඞ්ග</b>-සද්දස්ස කාරණත්ථතා දට්ඨබ්බා।
bod:299:මුසාවාදාදීනි භාසමානො කරොති නාම කිං වක්ඛමානං කිරියං, කා පන සාති? මුසාවාදාදිකිරියාති විදිතොවායමත්ථො। එවං වා එත්ථ යොජනා දට්ඨබ්බා।
bod:301:<b>නිප්ඵාදිතපච්චයාන</b>න්ති චීවරාදිපච්චයානං। <b>කුහනවත්ථූනී</b>ති පාපිච්ඡතං නිස්සාය ලූඛචීවරාදිසෙවනවසෙන “යො තෙ විහාරෙ වසති, සො අරහා”තිආදිනා (පාරා॰ 224) අත්තානං අරියගුණසාමන්තං කත්වා භණනවසෙන විසෙසලාභිනො විය අත්තනො පරිහරණවසෙන ච පවත්තා අකුසලචිත්තුප්පාදා පරෙසං විම්හාපනකාරණානි කුහනවත්ථූනි।
bod:343:සතිපි <pb M=.121/> සගුණාරම්මණෙහි මග්ගස්ස අනිමිත්තනාමලාභෙ න නිප්පරියායෙන විපස්සනා අනිමිත්තනාමිකාති ආගමනතො මග්ගො අනිමිත්තනාමං න ලභතීති ආහ <b>“න පන සගුණාරම්මණෙහි…පෙ॰… සිද්ධං හොතී”</b>ති। යස්මා පන ආගමනතො සුඤ්ඤතං අප්පණිහිතන්ති ලද්ධනාමස්ස මග්ගස්ස සගුණතො ආරම්මණතො ච තංනාමාභාවො න කදාචිපි අත්ථි, තස්මා නාමත්තයපාරිපූරිහෙතුආගමනතො නාමලාභොති අධිප්පායෙනාහ <b>“පරිපුණ්ණනාමසිද්ධිහෙතුත්තා”</b>ති। <b>සබ්බෙස</b>න්ති සබ්බවිමොක්ඛමුඛාගතානම්පි මග්ගානං। <b>නාමත්තයයොගො</b>ති සුඤ්ඤතාපණිහිතානිමිත්තනාමයොගො। <b>වවත්ථානං</b> අසඞ්කරො।
bod:350:නිමිත්තධම්මා සඞ්ඛාරා තෙහි සනිමිත්තා සවිග්ගහා විය උපට්ඨහන්තීති තෙසං අභාවිතභාවනස්ස භාවිතභාවනස්ස ච උපට්ඨහනාකාරං දස්සෙන්තො <b>“සමූහාදී”</b>තිආදිමාහ। තෙන ච “විමොක්ඛෙන සද්ධින්ද්රියං අධිමත්තං හොතී”ති (ධ॰ ස॰ අට්ඨ॰ 350) වුත්තං, න “තස්මිං විමොක්ඛෙ”ති, තස්මා <b>“අනිමිත්තවිමොක්ඛොති අනිච්චානුපස්සනං ආහා”</b>ති වුත්තං। ඉතරත්ථාපි එසෙව නයො। අනිමිත්තස්ස අනිමිත්තභාවාභාවො නත්ථීති කස්මා වුත්තං, නනු ච අනිච්චානුපස්සනාය අනිමිත්තවිමොක්ඛභාවො පරියායෙනාති නිප්පරියායදෙසනාය තස්සා අනිමිත්තභාවාභාවො අත්ථි එව, එවඤ්ච සති “අනිමිත්තස්ස අනිමිත්තනාමදානාභාවො”ති ච න න සක්කා වත්තුන්ති උපමාසංසන්දනං සුට්ඨුතරං යුජ්ජති, තථා අනිමිත්තෙන මග්ගස්ස අනිමිත්තභාවො න යුජ්ජතියෙව। තෙනාහ “පරමත්ථතො නාමං දාතුං න සක්කොතී”ති? සච්චමෙතං <pb V=.115/>, පරියායසිද්ධංයෙව පන අනිච්චානුපස්සනාය අනිමිත්තභාවං ගහෙත්වා මග්ගසොධනවසෙනායමනුයොගො කතො “අනිමිත්තවිමොක්ඛස්ස අනිමිත්තභාවාභාවො නත්ථීතිවිරුද්ධං විය හොතී”ති। එවඤ්ච කත්වා “අනිමිත්තං…පෙ॰… දීපිතො හොතී”ති සයමෙව වක්ඛතීති। <b>සාමඤ්ඤ</b>න්ති උපමොපමිතබ්බානං සම්බන්ධමාහ। <b>න මග්ගාධිපතී</b>ති මග්ගො අධිපති මග්ගාධිපතීති ඡන්දචිත්තානං අයං සමඤ්ඤා නත්ථීති අත්ථො। <b>න ච තෙහි මග්ගස්සා</b>ති ඡන්දචිත්තෙහි මග්ගො අධිපති එතස්සාති මග්ගාධිපතීති අයං සමඤ්ඤා මග්ගස්ස නත්ථි। කස්මා? තෙසං ඡන්දචිත්තානං අමග්ගඞ්ගත්තා।
bod:<b>ඣානස්ස සුඤ්ඤතාදිනාමකත්තා</b>ති එතෙන ඉන්ද්රියබලාදීනම්පි මග්ගසම්පයොගතො සුඤ්ඤතාදිනාමකතා දස්සිතාති දට්ඨබ්බං। සතිපි පච්චනීකාමසනෙ <pb M=.122/> න තස්ස මග්ගස්ස තං පරිබ්යත්තං යථා සරසතාති ආහ <b>“සරසප්පධානො”</b>ති। <b>ද්වීහී</b>ති සරසපච්චනීකෙහි। <b>අඤ්ඤනිරපෙක්ඛෙහී</b>ති ආගමනනිරපෙක්ඛෙහි। <b>තස්මා</b>ති යස්මා සරසතොව නාමලාභෙ අවවත්ථානාපත්ති සබ්බස්ස මග්ගස්ස සබ්බනාමභාවාපත්ති හොති, තස්මා। <b>අත්තාභි…පෙ॰… මග්ගා</b>ති තෙන ආගමනතො නාමලාභස්ස පච්චනීකතො නාමලාභභාවං දස්සෙති। <b>සරසන්තරෙ</b>ති අනිමිත්තභාවාදිකෙ। <b>පච්චනීකසහිතෙන සරසෙනා</b>ති සුඤ්ඤතාප්පණිහිතභාවෙහි තදාගමනෙහි। <b>නිමිත්තග්ගහණානිවාරණා</b>ති සඞ්ඛාරනිමිත්තග්ගාහස්ස අනිසෙධනතො। සුඤ්ඤතාප්පණිහිතස්සෙව මග්ගස්ස වුත්තත්තා අනිච්චතො වුට්ඨහන්තස්ස මග්ගො ඉධ අසඞ්ගහිතො සියාති ආසඞ්කිත්වා ආහ <b>“අනිච්චානුපස්සනා”</b>තිආදි। සඞ්ඛාරෙහි වුට්ඨානං න සියා, ලක්ඛණෙහි එව වුට්ඨානං සියාති අධිප්පායො, ලක්ඛණපටිවෙධො න සියා අතදාරම්මණත්තාති අත්ථො। සඞ්ඛාරානඤ්හි හුත්වා අභාවඋදයබ්බයපටිපීළනාවසවත්තනාකාරෙසු අනිච්චතාදිලක්ඛණවොහාරො।
bod:ආකාරවන්තෙසු ගහිතෙසු තදාකාරොපි ගහිතොයෙව හොතීති ආහ <b>“ලක්ඛණානිපි පටිවිද්ධානි හොන්ති තදාකාරසඞ්ඛාරග්ගහණතො”</b>ති। <b>යථාවුත්තාධිප්පායෙනා</b>ති “අනිච්ච”න්තිආදිනා “සඞ්ඛාරෙසූ”තිආදිනාව වුත්තප්පකාරාධිප්පායෙන। <b>විසු</b>න්ති සඞ්ඛාරෙහි විනිවත්තෙත්වා।
sub:ලොකුත්තරකුසලං
sub:පකිණ්ණකකථාවණ්ණනා
bod:<b>පඤ්චධා</b> <pb V=.116/> <b>උද්දිසති</b> පඤ්චුපාදානක්ඛන්ධෙ අජ්ඣත්තදුකවසෙන රූපදුකවසෙන ච භින්දිත්වා අභින්දිත්වා ච නිමිත්තවචනෙනෙව උද්දිසති පවත්තස්සපි සඞ්ඛාරනිමිත්තභාවානතිවත්තනතො වුට්ඨාතබ්බතාසාමඤ්ඤතො ච। තෙනෙව උපාදින්නානුපාදින්නවසෙන පවත්තං ද්විධා කත්වා නිද්දිසිත්වාපි “අයං තාව නිමිත්තෙ විනිච්ඡයො”ති නිමිත්තවසෙනෙව නිගමෙති। එත්ථ ච නිමිත්තං අජ්ඣත්තබහිද්ධා, පවත්තං පන අජ්ඣත්තමෙවාති අයමෙතෙසං විසෙසො। <b>බොජ්ඣඞ්ගාදිවිසෙස</b>න්ති බොජ්ඣඞ්ගඣානඞ්ගමග්ගඞ්ගානං අසදිසතං। අසමාපජ්ජිතුකාමතාසඞ්ඛාතා විතක්කාදිවිරාගභාවනා <b>අසමාපජ්ජිතුකාමතාවිරාගභාවනා। ඉතරස්සා</b>ති පාදකජ්ඣානාදිකස්ස। <b>අතබ්භාවතො</b>ති යථාවුත්තවිරාගභාවනාභාවස්ස අභාවතො। ඉදං වුත්තං හොති – යථා මග්ගාසන්නාය විපස්සනාය සොමනස්සසහගතත්තෙ මග්ගස්ස පඨමාදිජ්ඣානිකතා ච උපෙක්ඛාසහගතත්තෙ <pb M=.123/> පඤ්චමජ්ඣානිකතා එව ච තබ්බසෙන ච බොජ්ඣඞ්ගාදීනං විසෙසොති තෙසං නියමෙ ආසන්නකාරණං පධානකාරණඤ්ච වුට්ඨානගාමිනිවිපස්සනා, න එවං පාදකජ්ඣානාදයොති।
bod:ඉදානි අපාදකපඨමජ්ඣානපාදකානං පකිණ්ණකසඞ්ඛාරපඨමජ්ඣානානි සම්මසිත්වා නිබ්බත්තිතානඤ්ච මග්ගානං එකන්තෙන පඨමජ්ඣානිකභාවතො විපස්සනානියමොයෙවෙත්ථ එකන්තිකො පධානඤ්චාති ඉමමත්ථං විභාවෙන්තො <b>“විපස්සනානියමෙනෙවා”</b>තිආදිමාහ। තත්ථ <b>ඉතරෙ</b>ති දුතියජ්ඣානිකාදිමග්ගා। පාදකජ්ඣානාතික්කන්තානං අඞ්ගානං අසමාපජ්ජිතුකාමතාවිරාගභාවනාභූතා වුට්ඨානගාමිනිවිපස්සනා අධිට්ඨානභූතෙන පාදකජ්ඣානෙන ආහිතවිසෙසා මග්ගස්ස ඣානඞ්ගාදිවිසෙසනියාමිකා හොතීති <b>“පාදකජ්ඣානවිපස්සනානියමෙහී”</b>ති වුත්තං। යථා ච අධිට්ඨානභූතෙන පාදකජ්ඣානෙන, එවං ආරම්මණභූතෙන සම්මසිතජ්ඣානෙන උභයසබ්භාවෙ අජ්ඣාසයවසෙන ආහිතවිසෙසා විපස්සනා නියමෙතීති ආහ <b>“එවං සෙසවාදෙසුපි…පෙ॰… යොජෙතබ්බො”</b>ති।
bod:<b>පාදකජ්ඣානසඞ්ඛාරෙසූ</b>ති පඨමජ්ඣානසඞ්ඛාරෙසු। “පඨමජ්ඣානං පාදකං කත්වා”ති (ධ॰ ස॰ අට්ඨ॰ 350) හි වුත්තං। <b>තංතංවිරාගාවිරාගභාවනාභාවෙනා</b>ති විතක්කාදීනං විරජ්ජනාවිරජ්ජනභාවනාභාවෙන। තෙන ආරම්මණජ්ඣානස්සපි විපස්සනාය විසෙසාධානං උපනිස්සයතමාහ।
bod:පාදකජ්ඣානසම්මසිතජ්ඣානානියෙව බොජ්ඣඞ්ගාදිවිසෙසානං උපනිස්සයො කාරණන්ති <b>පාදකජ්ඣානසම්මසිතජ්ඣානුපනිස්සයො</b> <pb V=.117/>, තස්ස සබ්භාවෙ। <b>තදභාවාභාවතො</b>ති තස්ස අජ්ඣාසයස්ස අභාවාභාවතො।
bod:චතුත්ථජ්ඣානිකස්ස මග්ගස්ස ආරුප්පෙ අරූපජ්ඣානමෙව පාදකං සියාති ආහ <b>“චතුත්ථජ්ඣානිකවජ්ජාන”</b>න්ති। අරියමග්ගස්ස ඔළාරිකඞ්ගාතික්කමනූපනිස්සයා විපස්සනාය අධිට්ඨානාරම්මණභූතා දුතියජ්ඣානාදයො। <b>පඤ්චහි අඞ්ගෙහී</b>ති පඤ්චහි ඣානඞ්ගෙහි। “තංතංවාදෙහි පඤ්ඤාපියමානානි පාදකජ්ඣානාදීනි වාදසහචාරිතාය ‘වාදා’ති වුච්චන්තී”ති අධිප්පායෙන <b>“තයොපෙතෙ වාදෙ”</b>ති ආහ। වදන්ති එතෙහීති වා වාදකරණභූතානි පාදකජ්ඣානාදීනි වාදා।
bod:<b>විපාකසන්තානස්ස…පෙ॰…</b> <pb M=.124/> <b>සුසඞ්ඛතත්තා</b>ති එතෙන යස්මිං සන්තානෙ කම්මං උප්පජ්ජති, තත්ථ උප්පජ්ජමානමෙව කිඤ්චි විසෙසාධානං කරොතීති දීපෙති। යතො තස්මිංයෙව සන්තානෙ තස්ස විපාකො, නාඤ්ඤත්ථ।
bod:<b>පුරිමානුලොමං විය ත</b>න්ති යථා ගොත්රභුට්ඨානෙ උප්පන්නානුලොමතො පුරිමඅනුලොමඤාණං තං ගොත්රභුට්ඨානෙ උප්පන්නානුලොමං අනුබන්ධති, එවං। <b>තදපී</b>ති ගොත්රභුට්ඨානෙ උප්පන්නානුලොමඤාණම්පි අඤ්ඤං අනුලොමඤාණමෙව අනුබන්ධෙය්ය, තස්ස අනන්තරං උප්පජ්ජෙය්ය। <b>සා භූමී</b>ති සා පඤ්චුපාදානක්ඛන්ධසඞ්ඛාතා කිලෙසානං උප්පත්තිට්ඨානතාය භූමි। <b>එකො භවොති ගහෙත්වා වුත්ත</b>න්ති එතෙන සත්ත භවෙ ද්වෙ භවෙති ඉදම්පි අධිප්පායවසෙන නෙතබ්බත්ථං, න යථාරුතවසෙනාති දස්සෙති। තත්ථායං අධිප්පායො – එකවාරං කාමාවචරදෙවෙසු එකවාරං මනුස්සෙසූති එවම්පි මිස්සිතූපපත්තිවසෙන තෙසු එකිස්සා එව උපපත්තියා අයං පරිච්ඡෙදො। යං පන “න තෙ භවං අට්ඨමමාදියන්තී”ති (ඛු॰ පා॰ 6.9; සු॰ නි॰ 232) වුත්තං, තම්පි කාමාවචරභවංයෙව සන්ධායාහ। මහග්ගතභවානං පරිච්ඡෙදො නත්ථීති වදන්ති। තථා “ඨපෙත්වා ද්වෙ භවෙ”ති එත්ථාපි කාමාවචරදෙවමනුස්සභවානං මිස්සකවසෙනෙව, තස්මා <b>කාමධාතුයං යෙ ද්වෙ භවා</b>ති කාමාවචරදෙවමනුස්සවසෙන යෙ ද්වෙ භවාති අත්ථො। පුරිමවිකප්පෙසු පුග්ගලභෙදෙන පටිපදා භින්දිත්වා කස්සචි චලතීති, කස්සචි න චලතීති කත්වා “චලති එවා”ති අවධාරණමන්තරෙන අත්ථො වුත්තො। යස්මා පන <b>අට්ඨකථායං</b> (ධ॰ ස॰ අට්ඨ॰ 350 ලොකුත්තරකුසලපකිණ්ණකකථා) “යථා ච පටිපදා, එවං අධිපතිපි චලති එවා”ති වුත්තං, තස්මා සබ්බෙසම්පි පටිපදාසු අභෙදෙන ගහිතාසු එකන්තෙන චලනං සම්භවතීති <b>“චලතිච්චෙව වුත්තං, න න චලතී”</b>ති තතියවිකප්පො චලනාවධාරණො වුත්තො।
cen:ලොකුත්තරකුසලපකිණ්ණකකථාවණ්ණනා නිට්ඨිතා।
sub:පඨමමග්ගවීසතිමහානයවණ්ණනා
bod:357:ඣානමග්ගාදිපරියායෙහි <pb V=.118/> කථිතෙ බොජ්ඣනකාති අධිප්පෙතා, විසෙසතො පුබ්බභාගෙ “ඣානං භාවෙමි මග්ගං භාවෙමී”ති පවත්තජ්ඣාසයා හොන්තීති අධිප්පායෙන <b>“යස්ස පුබ්බභාගෙ”</b>තිආදිමාහ।
bod:358:<b>උපනිස්සයවසෙනා</b>ති <pb M=.125/> තථා චිත්තප්පවත්තිසඞ්ඛාතෙන පුබ්බභාගාභිසඞ්ඛාරෙන। තෙනෙවාහ <b>“යස්ස හී”</b>තිආදි। <b>තදනුරූපබලා</b>ති අධිපතිපච්චයලාභෙන සත්තිවිසෙසයොගමාහ। යදි පුබ්බභාගාභිසඞ්ඛාරවසෙන ඡන්දාදීනං අධිපතිභාවො, කිමත්ථමෙතෙයෙව එවං වුත්තා, නනු සද්ධාදීනම්පි පුබ්බභාගාභිසඞ්ඛාරො ලබ්භතීති ආහ <b>“සෙසධම්මාන”</b>න්තිආදි। <b>අතංසභාවත්තා</b>ති සම්පයුත්තෙහි සාතිසයමනුවත්තිතබ්බභාවරහිතත්තා। කිඤ්චාපි හි සද්ධාදයොපි ඉන්ද්රියපච්චයතාය සම්පයුත්තෙහි අනුවත්තයන්ති, එකස්මිං පන චිත්තුප්පාදෙ සමධුරෙන අඤ්ඤෙන විනා සම්පයුත්තෙහි අනුවත්තනීයභාවො න තෙසං යථා ඡන්දාදීනන්ති තෙයෙව අධිපතිභාවෙන වුත්තා। එවඤ්ච කත්වා ඉන්ද්රියසහජාතාධිපතිපච්චයානං විසෙසො පරිබ්යත්තො හොති।
sub:චතුමග්ගනයසහස්සවණ්ණනා
bod:362:<b>මානස්ස දිට්ඨිසදිසා පවත්ති</b>। තථා හි සො අධිපති විය අඤ්ඤාධිපතිනා දිට්ඨියා සහ නප්පවත්තතීති। <b>එකදෙස…පෙ॰… උපමා හොති,</b> න සබ්බසාමඤ්ඤෙන, ඉතරථා සූරියත්ථඞ්ගමනෙ අන්ධකාරාවත්ථරණං විය අග්ගමග්ගතිරොධානෙ සච්චපටිච්ඡාදකතමප්පවත්ති ආපජ්ජෙය්යාති අධිප්පායො। <b>අඤ්ඤමඤ්ඤ</b>න්ති අඤ්ඤෙ අඤ්ඤෙ। “ආනීතං ඉදං සුත්ත”න්ති විභත්ති පරිණාමෙතබ්බා। <b>යථාවුත්තනයෙනා</b>ති ඉමිස්සා අට්ඨකථායං වුත්තනයෙන। <b>න උපමාය වුත්තත්තා</b>ති ඉමස්මිං සුත්තෙ න උපමාය වුත්තභාවතො। <b>යථාවුත්තනයෙනා</b>ති වා එතස්මිං සුත්තෙ වුත්තප්පකාරෙන නයෙන ඉමිස්සා අට්ඨකථායං උපමාය න වුත්තත්තා। <b>අවයවා විය හොන්ති,</b> යෙන තෙ චෙතසි නියුත්තා, චිත්තස්ස එතෙති ච <b>චෙතසිකා</b>තිආදිනා වුච්චන්ති, න පන “ඵස්සිකා”තිආදිනාති දට්ඨබ්බං।
cen:කුසලකථාවණ්ණනා නිට්ඨිතා।
tit:අකුසලපදං
tit:ධම්මුද්දෙසවාරො
sub:පඨමචිත්තවණ්ණනා
bod:365:ඛණත්තයස්ස <pb V=.119/> අකුසලෙසු අසම්භවතො සමවායකාලහෙතුසමූහත්ථො <b>සමය</b>-සද්දො। ලොභාභිභූතාය එව ඉට්ඨාරම්මණස්මිං ඉතරත්ර <pb M=.126/> ච ඉට්ඨාකාරග්ගහණවසෙන සොමනස්සසහගතභාවොති එවමාදිං සන්ධාය <b>“යථානුරූප”</b>න්ති වුත්තං। “කිලෙසාතුරතාය අනාරොග්යට්ඨෙන කිලෙසවජ්ජසබ්භාවතො සාවජ්ජට්ඨෙන අවිජ්ජාසම්භූතතාය අකොසල්යසම්භූතට්ඨෙන අකුසල”න්ති ච “සාවජ්ජදුක්ඛවිපාකලක්ඛණං, අනත්ථජනනරසං, සංකිලෙසපච්චුපට්ඨානං, අයොනිසොමනසිකාරපදට්ඨානං, ගාරය්හභාවතො වා සාවජ්ජලක්ඛණං, සංකිලෙසභාවරසං, අනිට්ඨවිපාකපච්චුපට්ඨානං, යථාවුත්තපදට්ඨානමෙවා”ති ච එවමාදිනා වුත්තනයෙන අනුගන්තබ්බතාය වුත්තං <b>“වුත්තනයං අනුගන්ත්වා”</b>ති।
bod:ගතං ගමනං පවත්තීති කත්වා වුත්තං <b>“ගතමත්තං ගතිමත්තං ගහණමත්ත”</b>න්ති। දිට්ඨියා හි ගති පවත්ති එවාති। <b>ආසන්නකාරණත්තා</b>ති පදට්ඨානතාය, යොනිසොමනසිකාරො විය හි කුසලස්ස අයොනිසොමනසිකාරො අකුසලස්ස අච්චාසන්නහෙතු। තථා හි සතිපි අසද්ධම්මසවනාදිකාරණෙ අයොනිසො අනාවජ්ජිතෙ අවවත්ථාපිතෙ ච නත්ථි අකුසලප්පවත්ති। තථා ච වක්ඛති <b>අට්ඨකථායං</b> “අයොනිසො අකුසල”න්ති। එතෙන එකන්තකාරණතා ච වුත්තත්ථා හොති। පටිසඞ්ඛා සීතාදිඛමනං අප්පමාදවිහාරොති වුත්තං <b>“අප්පමජ්ජනං ඛමන”</b>න්ති। තෙන සතිසංවරොති ඉධ ඛන්තිසංවරො වුත්තොති අධිප්පායො ඉන්ද්රියසංවරස්ස වුත්තත්තා। <b>පහානසංවරො</b>ති <b>වීරියසංවරො</b>। සො හි “උප්පන්නං කාමවිතක්කං නාධිවාසෙති පජහතී”තිආදිනා (ම॰ නි॰ 1.26; අ॰ නි॰ 4.14; 6.58) වුත්තොති।
bod:සම්මාපටිපත්තියා පටිපක්ඛභාවෙන ගහෙතබ්බතාකාරො මොහො <b>සම්මාපටිපත්තිපටිපක්ඛභාවග්ගහණාකාරො</b>। තෙන හි නිවුතා න සම්මා පටිපජ්ජන්ති। අභිජ්ඣාය විසෙසයොගො <b>කම්මපථප්පත්ති</b>।
bod:<b>අනුපපරික්ඛා මොහො</b>। සො චෙත්ථ දිට්ඨිරහිතො වෙදිතබ්බො। දිට්ඨිසහිතස්ස පන දිට්ඨියා අනුවිධායකත්තා තග්ගහණෙනෙව ගහණන්ති। <b>අවත්ථුස්මි</b>න්ති අසද්දහනීයෙ වත්ථුස්මිං। <b>සානුනයො අධිමොක්ඛො</b>ති <pb V=.120/> මොහදිට්ඨීනං සද්ධාපතිරූපතමාහ। අහිරිකානොත්තප්පමොහාදීහි පමජ්ජනතො <b>අහිරිකාදීහි</b> කාරණෙහි। <b>ආරක්ඛරහිතචිත්තෙ</b>ති චිත්තස්ස සතිවිරහතංයෙව දස්සෙති। ආරක්ඛපච්චුපට්ඨානා හි සතීති। එතෙන “අස්සද්ධියචිත්තෙ අන්ධබාලචිත්තෙ”ති පදද්වයං වුත්තත්ථං හොති। <b>උපනාහාදී</b>ති <b>ආදි</b>-සද්දෙන <pb M=.127/> රාගාදයො සඞ්ගය්හන්ති। රාගාදීනං පරියුට්ඨානාදිසභාවතාය <b>“අවිසෙසෙනා”</b>ති වුත්තං විසෙසස්ස එකච්චස්ස අසම්භවතො। <b>ඉධා</b>ති, ඉමස්මිං චිත්තෙ। <b>නිප්ඵාදෙතබ්බෙ පයොජනෙ භුම්මං</b> “චම්මස්මිං දීපිනං හන්තී”ති (වජිර॰ ටී॰ 17-18 වෙරඤ්ජකණ්ඩවණ්ණනා) විය <b>ආරම්මණං වා අවූපසමො</b> ඵලූපචාරෙන “සෙම්හො ගුළො”ති විය।
cen:ධම්මුද්දෙසවාරකථාවණ්ණනා නිට්ඨිතා।
sub:නිද්දෙසවාරකථාවණ්ණනා
bod:390:සභාවපටිච්ඡාදවසෙන පකතිඅත්තාදිඅසන්තග්ගහණස්ස නිස්සයත්තා නිමිත්තත්තා <b>අසන්තං බුජ්ඣති,</b> නිච්චාදිවිසමග්ගහණස්ස සඤ්ඤාදිවිපරියෙසස්ස නිස්සයත්තා <b>අසමං බුජ්ඣතී</b>ති මොහො වුත්තො නිමිත්තස්ස කත්තුභාවෙන උපචාරිතත්තා, අයඤ්ච අත්ථො දිට්ඨිසහිතමොහවසෙන දට්ඨබ්බො। එත්ථ ච <b>පකතී</b>ති කාපිලානං පධානං।
sub:තතියචිත්තවණ්ණනා
bod:400:අපණ්ණකපදං විය අවිරජ්ඣනකපදම්පි කදාචි නියතභාවං දීපෙය්යාති අනියතතං දීපෙතුං <b>“උප්පත්තිඅරහඞ්ගානී”</b>ති වුත්තං මානස්ස අනියතත්තා। යදි හි මානො නියතො සියා, කාමරාගස්ස මානරහිතා පවත්ති න සියා, තථා භවරාගස්ස। එවං සති පට්ඨානෙ චතුක්ඛත්තුං කාමරාගෙන යොජනා න සියා, තික්ඛත්තුංයෙව සියා, භවරාගමූලිකා ච න සියා, එවඤ්ච සංයොජනානං සංයොජනෙහි අට්ඨවිධෙන යොජනා සියා, න දසවිධා දස්සිතාති යථාවුත්තාහි යොජනාහි මානස්ස අනියතභාවො පකාසිතො। අථ වා මානෙන සද්ධිං පඤ්ච හොන්ති යථාවුත්තානි අපණ්ණකඞ්ගානි, කිං පන හොන්තීති අපෙක්ඛායං යෙවාපනකාති විදිතොවායමත්ථො। යෙවාපනකානඤ්හි පඤ්චභාවො ඉධ විධීයති, න අපණ්ණකඞ්ගානන්ති සො යථා හොති <pb V=.121/>, තථා යොජෙතබ්බං। කිලෙසදුකෙ පටිච්චවාරාදීසු “කිලෙසං ධම්මං පටිච්ච කිලෙසො ධම්මො උප්පජ්ජති හෙතුපච්චයා”තිආදීසු “ලොභං පටිච්ච මොහො මානො ථිනං උද්ධච්චං අහිරිකං අනොත්තප්පං। ලොභං පටිච්ච මොහො මානො උද්ධච්චං <pb M=.128/> අහිරිකං අනොත්තප්පං। ලොභං පටිච්ච මොහො ථිනං උද්ධච්චං අහිරිකං අනොත්තප්පං। ලොභං පටිච්ච මොහො උද්ධච්චං අහිරිකං අනොත්තප්ප”න්ති විභත්තත්තා <b>“තථා කිලෙසදුකෙපී”</b>ති වුත්තං। දිට්ඨිවිප්පයුත්තසසඞ්ඛාරිකාසඞ්ඛාරිකචිත්තවසෙන හි අයං පාඨභෙදොති।
bod:“කාමරාගො චතුධා එකතො උප්පජ්ජති, පටිඝො තිධා, මානො එකධා, තථා විචිකිච්ඡා භවරාගොති උද්දිසිත්වා කාමරාගො මානසංයොජනඅවිජ්ජාසංයොජනෙහි චෙව අවිජ්ජාසංයොජනමත්තෙනෙව ච සද්ධිං මානො භවරාගාවිජ්ජාසංයොජනෙහි සද්ධිං භවරාගො අවිජ්ජාසංයොජනෙන සද්ධි”න්ති <b>අට්ඨකථාකණ්ඩවණ්ණනායං</b> (ධ॰ ස॰ අට්ඨ॰ 1485) වක්ඛමානත්තා <b>“ඉධ ච වක්ඛතී”</b>තිආදි වුත්තං। තත්ථෙව “ලොභො ඡධා එකතො උප්පජ්ජති, පටිඝො ද්වෙධා, තථා මොහො”ති උද්දිසිත්වා “ලොභො අසඞ්ඛාරිකො දිට්ඨිවිප්පයුත්තො මොහඋද්ධච්චඅහිරිකානොත්තප්පෙහි, සසඞ්ඛාරිකො මොහථිනඋද්ධච්චඅහිරිකානොත්තප්පෙහි, අසඞ්ඛාරිකො එව මොහමානඋද්ධච්චඅහිරිකඅනොත්තප්පෙහි, සසඞ්ඛාරිකො එව ච මොහමානථිනඋද්ධච්චඅහිරිකඅනොත්තප්පෙහී”ති වක්ඛමානත්තා <b>“තථාදසවිධා කිලෙසාන”</b>න්ති වුත්තං। “අහ”න්ති ගහණතාය අවංකත්වා ගහණම්පි <b>“සම්පග්ගහො”</b>ති වුත්තං।
sub:චතුත්ථචිත්තවණ්ණනා
bod:402:<b>උස්සාහං ජනෙන්තා</b>ති එත්ථ චිත්තපයොගසඞ්ඛාතො සඞ්ඛාරො එව උස්සාහො, න වීරියුස්සාහොති।
sub:නවමචිත්තවණ්ණනා
bod:413:<b>විසප්පනානිට්ඨරූපසමුට්ඨානං</b> යෙන කුපිතස්ස සකලසරීරං කම්පති, කුපිතාකාරො පඤ්ඤායති। එතෙන සම්පත්තිඅත්ථො රසො දස්සිතො හොති, පවත්තිආකාරවසෙන වා විසප්පනරසො। තථා හි යස්ස කුප්පති, තස්ස අමිත්තස්ස සම්පත්ති යෙභුය්යෙන පටිඝුප්පත්තිහෙතු හොතීති। එතෙන කිච්චත්ථො රසො වුත්තො හොතීති।
bod:418:<b>වචනත්ථමෙව</b> <pb V=.122/> වචනපරියායමෙව।
sub:එකාදසමචිත්තවණ්ණනා
bod:424:<b>නිච්ඡයාභාවා</b>ති <pb M=.129/> අධිමොක්ඛාභාවා। <b>අසණ්ඨහනතො</b>ති සන්තානවසෙන එකස්මිං ආරම්මණෙ අනවට්ඨානතො।
sub:ද්වාදසමචිත්තවණ්ණනා
bod:429:සහජාතාධිපති නත්ථි “ඡන්දවතො චෙ විචිකිච්ඡා උප්පජ්ජති, සා මය්හං උප්පජ්ජෙය්යා”තිආදිප්පවත්තියා අභාවා। <b>අනුද්ධටත්තා පටිසිද්ධතා,</b> යථාධම්මසාසනෙ අවචනම්පි අභාවං දීපෙති।
bod:<b>අවචනතො</b>ති <b>අ</b>-කාරස්ස තදඤ්ඤවචනතං දස්සෙති। එතෙන ච දස්සනෙන පහාතබ්බෙසු අභාවවචනෙන කාරණසිද්ධියා ඵලසිද්ධීති තත්ථ අභාවස්ස කාරණමෙව තාව දස්සෙතුං <b>“පටිසන්ධිඅනාකඩ්ඪනතො”</b>ති වුත්තං। තෙන තංසභාවතා තස්ස චිත්තුප්පාදස්ස වුත්තා හොති। තතො ච “බලවං පටිසන්ධිං ආකඩ්ඪති, දුබ්බලං නාකඩ්ඪතී”ති ඉදං පටිසන්ධිදානසභාවෙසු। යස්ස පන පටිසන්ධිදානසභාවො එව නත්ථි, න තස්ස බලවභාවො පටිසන්ධිආකඩ්ඪනෙ කාරණන්ති අයමත්ථො දස්සිතො හොති। අනාකඩ්ඪනං සාධෙති “යදි හි ආකඩ්ඪෙය්යා”තිආදිනා। යස්මා ච නාගතං, තස්මා නාකඩ්ඪතීති අධිප්පායො। “යස්මා පන තං පටිසන්ධිදානං නත්ථි, තස්මා නාගත”න්ති වුත්තත්තා <b>“අනාකඩ්ඪනතො අනාගමනං සාධෙතු”</b>න්ති වුත්තං।
bod:<b>අපායගමනීයස්සා</b>ති අපායං ගමෙතීති අපායගමනීයං, තංසභාවන්ති අත්ථො। පටිසන්ධිආකඩ්ඪනෙ සති උද්ධච්චසහගතං එකන්තෙන අපායගමනීයං සියා। තෙන වුත්තං <b>අට්ඨකථායං</b> (ධ॰ ස॰ අට්ඨ॰ 429) “ඉතරස්සාපි එත්ථෙව පටිසන්ධිදානං භවෙය්යා”ති। න හි අකුසලපටිසන්ධි සුගතියං සම්භවතීති। “චතූහි අපායෙහි ච විප්පමුත්තො (ඛු॰ පා॰ 6.11; සු॰ නි॰ 234) අවිනිපාතධම්මො”ති (ස॰ නි॰ 2.41; 5.998, 1004) වචනතො අපායගමනීයඤ්ච දස්සනෙන පහාතබ්බං। තෙනාහ “අපායගමනීයස්ස දස්සනෙන පහාතබ්බත්තා”ති। න චෙතං දස්සනෙන පහාතබ්බං, න සො තස්ස අපායගමනීයො රාගො දොසො <pb V=.123/> මොහො තදෙකට්ඨා ච කිලෙසාති එතෙන සඞ්ගහොති සක්කා වත්තුං නියොගතො භාවනාය පහාතබ්බභාවෙන වුත්තත්තා। වුත්තඤ්හෙතං “කතමෙ ධම්මා භාවනාය පහාතබ්බා, උද්ධච්චසහගතො චිත්තුප්පාදො”ති (ධ॰ ස॰ 1406)।
bod:“කුසලාකුසලං <pb M=.130/> කම්මං විපාකානං ඛන්ධානං කටත්තා ච රූපානං කම්මපච්චයෙන පච්චයො”ති (පට්ඨා॰ 1.1.427) වුත්තකම්මපච්චයභාවො නානාක්ඛණිකකම්මපච්චයභාවො। සො ච යදි උද්ධච්චසහගතං පටිසන්ධිං ආකඩ්ඪෙය්ය, තස්සාපි සියා। තථා ච සති උද්ධච්චසහගතං දස්සනෙන පහාතබ්බං සියා දස්සනෙන පහාතබ්බානංයෙව නානාක්ඛණිකකම්මපච්චයභාවස්ස වුත්තත්තා। <b>න චෙතං දස්සෙනෙන පහාතබ්බ</b>න්ති සබ්බං පුබ්බෙ විය ආවත්තති।
bod:<b>සහජාතමෙව විභත්ත</b>න්ති යථා දස්සනෙන පහාතබ්බවිභඞ්ගෙ “දස්සනෙන පහාතබ්බො ධම්මො නෙව දස්සනෙන න භාවනාය පහාතබ්බස්ස ධම්මස්ස කම්මපච්චයෙන පච්චයො”ති (පට්ඨා॰ 2.8.86) සහජාතං නානාක්ඛණිකන්ති උද්දිසිත්වා “සහජාතා දස්සනෙන පහාතබ්බා චෙතනා චිත්තසමුට්ඨානානං රූපානං කම්මපච්චයෙන පච්චයො, නානාක්ඛණිකා දස්සනෙන පහාතබ්බා චෙතනා විපාකානං ඛන්ධානං කටත්තා ච රූපානං කම්මපච්චයෙන පච්චයො”ති විභත්තං, එවං අවිභජිත්වා “භාවනාය පහාතබ්බා චෙතනා චිත්තසමුට්ඨානානං රූපානං කම්මපච්චයෙන පච්චයො”ති (පට්ඨා॰ 2.8.89) එත්තකමෙව වුත්තං, න වුත්තං “නානාක්ඛණිකා චෙතනා විපාකානං ඛන්ධානං කටත්තා ච රූපානං කම්මපච්චයෙන පච්චයො”ති। තෙන න භාවනාය පහාතබ්බස්ස නානාක්ඛණිකකම්මපච්චයභාවොති විඤ්ඤායති। <b>පච්චනීයෙපි</b> යථාසම්භවං සඞ්ගාහකපච්චයානං වසෙන පච්චයුද්ධාරෙ කරියමානෙ। <b>ඉතරත්ථ චා</b>ති දස්සනෙනපහාතබ්බපදෙ। තත්ථ හි “දස්සනෙන පහාතබ්බො ධම්මො නෙව දස්සනෙන න භාවනාය පහාතබ්බස්ස ධම්මස්ස ආරම්මණපච්චයෙන පච්චයො, සහජාතඋපනිස්සයපච්ඡාජාතකම්මපච්චයෙන පච්චයො”ති (පට්ඨා॰ 2.8.71) කම්මපච්චයොපි වුත්තොති।
bod:<b>තදභාවා</b>ති නානාක්ඛණිකකම්මපච්චයත්තාභාවා। න ච නානාක්ඛණිකකම්මපච්චයං විනා පටිසන්ධිආකඩ්ඪනං අත්ථීති <b>“පටිසන්ධිඅනාකඩ්ඪනතො තත්ථ අනාගතා”</b>ති වුත්තං। <b>එත්ථා</b>ති “ඨපෙත්වා උද්ධච්චසහගතං සෙසානි එකාදසෙව පටිසන්ධිං ආකඩ්ඪන්තී”ති එත්ථ। <b>පවත්තිවිපාකස්සා</b>ති පවත්තියං විපාකො පවත්තිඑකදෙසතාය පවත්තිභූතො වා විපාකො එතස්සාති <b>පවත්තිවිපාකං,</b> කම්මං, තස්ස। අථ වා පවත්තියං විපාකො පවත්තිවිපාකො। ඉමස්මිං පන අත්ථෙ නානාක්ඛණිකකම්මපච්චයො එතස්සාති <pb V=.124/> නානා…පෙ॰… යො, <b>තබ්භාවො…පෙ॰… තා</b>ති එවං පදච්ඡෙදො දට්ඨබ්බො। <b>න සක්කා නිවාරෙතුං</b> නානාක්ඛණිකකම්මපච්චයං විනා විපාකස්ස අනුප්පජ්ජනතො।
bod:ඉදානි <pb M=.131/> පවත්තිවිපාකානං නානාක්ඛණිකකම්මපච්චයලාභිතාය ආහච්චභාසිතතං දස්සෙතුං <b>“වුත්තඤ්චා”</b>තිආදිමාහ। විපාකදානං පටිසන්ධිවිපාකධම්මතාති මඤ්ඤමානො <b>“යදි භාවනා”</b>තිආදිමාහ। ඉතරො විපාකදානාභාවෙපි සිද්ධො විපාකධම්මභාවො තාදිසානං අඤ්ඤෙසම්පි ලබ්භමානත්තාති ආහ <b>“අභිඤ්ඤාචිත්තාදීන”</b>න්ති। <b>ආදි</b>-සද්දෙන අත්තනො කාලමතික්කන්තං දිට්ඨධම්මවෙදනීයං උපපජ්ජවෙදනීයඤ්ච සඞ්ගණ්හාති। <b>වුත්තං සියා</b>ති ඉදං සහායපච්චයලාභතො පුථුජ්ජනසන්තානවුත්තිනො උද්ධච්චසහගතස්ස විපාකුප්පාදනං, තදභාවා සෙක්ඛසන්තතියං තස්ස විපාකානුප්පාදනඤ්ච යුත්තං සියාති වුත්තං। තෙනෙවාහ <b>“ඉදං පන ඨානං සුට්ඨු විචාරෙතබ්බ”</b>න්තිආදි। තථා ච වක්ඛති “පුථුජ්ජනෙසු උප්පජ්ජමානානං සකභණ්ඩෙ ඡන්දරාගාදීනං උද්ධච්චසහගතචිත්තුප්පාදස්ස ච සංයොජනත්තයතදෙකට්ඨකිලෙසානං අනුපච්ඡින්නතාය අපරික්ඛීණසහායානං විපාකුප්පාදනං න සක්කා පටික්ඛිපිතුන්ති උද්ධච්චසහගතධම්මානං විපාකො විභඞ්ගෙ වුත්තො”ති। තස්ස තාදිසස්සෙව සති සහායෙ විපාකුප්පාදනවචනං, අසති විපාකානුප්පාදනවචනං විරුජ්ඣතීති ච පවත්තිවිපාකදායිකං වා උද්ධච්චසහගතස්ස මනසි කත්වා <b>“වුත්තං සියා”</b>ති වුත්තං। “පවත්තිවිපාකඤ්හි සන්ධාය ‘තෙසං විපාකෙ ඤාණ’න්ති <b>පටිසම්භිදාවිභඞ්ගෙ</b> (විභ॰ 725-726) වුත්ත”න්ති එකෙ වණ්ණයන්ති। එවං උද්ධච්චචෙතනාපි න හොති, සාපි විඤ්ඤාණපච්චයභාවෙ අපනෙතබ්බාති ඉදම්පි පටිසන්ධිවිඤ්ඤාණමෙව සන්ධාය වුත්තන්ති।
cen:අකුසලපදවණ්ණනා නිට්ඨිතා।
tit:අබ්යාකතපදං
sub:අහෙතුකකුසලවිපාකවණ්ණනා
bod:431:<b>කාමාවචර…පෙ॰… ආදි වුත්ත</b>න්ති එත්ථ <b>ආදි</b>-සද්දෙන “උපචිතත්තා”ති පදං සඞ්ගය්හති “අසාධාරණකම්මපච්චයවසෙනා”ති වුත්තත්තා। <b>“උපචිතත්තා</b>ති ලද්ධාසෙවනත්තා”ති කෙචි වදන්ති <pb V=.125/>, තං පඨමජවනස්ස න යුජ්ජති අනාසෙවනත්තා। තථා ච සති තස්ස විපාකදානමෙව න සියාති තතො අඤ්ඤථා අත්ථං දස්සෙන්තො <b>“යථා”</b>තිආදිමාහ। තත්ථ <b>විපාකාභිමුඛ</b>න්ති විපාකදානාභිමුඛං කතොකාසං। කතොකාසතා ච අනාදිම්හි සංසාරෙ අනෙකෙසං කම්මානං කතානං අත්ථිතාය පරස්ස පටිබාහනෙන හොතීති <b>“අඤ්ඤස්ස විපාකං පටිබාහිත්වා”</b>තිආදි වුත්තං। <b>වඩ්ඪිතතා</b> <pb M=.132/> ච සකම්මස්ස බලදානසමත්ථතාවසෙන අත්තනො කාරණෙහි අභිසඞ්ඛතතා। <b>අසාධාරණෙන නාමං උද්ධටං</b> “භෙරීසද්දො යවඞ්කුරො”ති යථා। <b>විඤ්ඤාණාන</b>න්ති චක්ඛුවිඤ්ඤාණාදීනං। <b>විසෙසපච්චයත්තා</b>ති අධිකපච්චයත්තා।
bod:<b>චක්ඛුසන්නිස්සිතඤ්ච තං රූපවිජානනඤ්චා</b>ති එතෙන සමානාධිකරණතං සමාසස්ස දස්සෙන්තො තත්ථ ච <b>“චක්ඛුසන්නිස්සිත”</b>න්තිආදිපදද්වයස්ස නීලුප්පලසද්දාදීනං විය අඤ්ඤමඤ්ඤවිසෙසනවිසෙසිතබ්බභාවමාහ। <b>අඤ්ඤවිඤ්ඤාණ</b>න්ති රූපාරම්මණං මනොවිඤ්ඤාණං। රූපංයෙවාරම්මණන්ති පන අත්ථෙ දිබ්බචක්ඛුවිඤ්ඤාණං දට්ඨබ්බං තංසදිසානං තදුපචාරං කත්වා යථා “සා එව තිත්තිරී තානි එව ඔසධානී”ති। <b>ඣානපච්චයත්තාභාවෙ න ඣානඞ්ගතා නත්ථී</b>ති පඤ්චවිඤ්ඤාණෙසු උපෙක්ඛාදීනං උපචරිතඣානඞ්ගතං සාධෙති। න හි ඣානඞ්ගානං ඣානපච්චයතං වත්වා තෙසං ඣානපච්චයභාවො පටික්ඛිත්තොති। යදි එවං පඤ්චවිඤ්ඤාණෙසු උපෙක්ඛාදයො ඣානරාසිට්ඨානෙ න වත්තබ්බා සියුන්ති ආහ <b>“ඣානපච්චයත්තාභාවෙ”</b>තිආදි। <b>උපෙක්ඛාදිභාවතො</b>ති උපෙක්ඛාසුඛදුක්ඛෙකග්ගතාභාවතො। <b>අඤ්ඤට්ඨානාභාවතො</b>ති චිත්තට්ඨිතිං එව සන්ධාය වුත්තං।
bod:436:අකුසලං භවඞ්ගනිස්සන්දෙන <b>“පණ්ඩර”</b>න්ති වුච්චති, භවඞ්ගෙ අපණ්ඩරෙ තංමූලිකා කුතො අකුසලස්ස පණ්ඩරතාති <b>“අකුසලස්ස චා”</b>ති වුත්තං। <b>පණ්ඩරතාය කාරණං වත්තබ්බං,</b> යදි අඤ්ඤකාරණා පණ්ඩරතා, <b>සභාවොවාය</b>න්ති චිත්තස්ස අකිලෙසසභාවතාය වුත්තං, න චෙත්ථ ඵස්සාදීනම්පි පණ්ඩරතාපත්ති। යතො ධම්මානං සභාවකිච්චවිසෙසඤ්ඤුනා භගවතා විඤ්ඤාණංයෙව තථා නිද්දිට්ඨන්ති।
bod:439:<b>අනතික්කමනෙන</b> භාවනාය। පසාදඝට්ටනං විසයස්ස යොග්යදෙසෙ අවට්ඨානන්ති <b>“පසාදං ඝට්ටෙත්වා ආපාථං ගන්ත්වා”</b>ති වුත්තං। <b>මහාභූතෙසු පටිහඤ්ඤතී</b>ති එත්ථ න සයං කිඤ්චි පටිහඤ්ඤති, නාපි කෙනචි පටිහඤ්ඤීයති අඵොට්ඨබ්බසභාවත්තා। විසයවිසයීභූතං පන අභිමුඛභාවප්පත්තියා විඤ්ඤාණුප්පත්තියා හෙතුතාය විසිට්ඨභාවප්පත්තං පටිහතපටිඝාතකභාවෙන වොහරීයති <pb V=.126/>, තස්මා තෙසු සප්පටිඝවොහාරො। “උපාදාරූපං ඝට්ටෙතීති එවමාදි ච උපචාරවසෙනෙව වෙදිතබ්බං। මහාභූතාරම්මණෙන පන <pb M=.133/> කායප්පසාදනිස්සයභූතෙසු මහාභූතෙසු ඝට්ටියමානෙසු පසාදොපි ඝට්ටිතො එව නාම හොතීති වත්වා වීමංසිතබ්බ”න්ති වදන්ති। යථාධිප්පෙතෙන එකදෙසසාමඤ්ඤෙන උපමාවචනතො නිස්සිතනිස්සයඝට්ටනානං සතිපි පුබ්බාපරභාවෙ උපමත්තෙ උපමාභාවෙන ගහෙතබ්බභාවං දස්සෙන්තො <b>“උභයඝට්ටනදස්සනත්ථ”</b>න්ති ආහ।
bod:455:<b>දස්සනාදිප්පවත්තිභාවතො</b>ති මනොධාතුමනොවිඤ්ඤාණධාතූනං අදස්සනාදිතාය සා එතෙසං එව විසෙසො। <b>අනඤ්ඤනිස්සයමනොපුබ්බඞ්ගමතායා</b>ති අඤ්ඤනිස්සයමනොපුබ්බඞ්ගමත්තාභාවතො। <b>අඤ්ඤනිස්සයවිඤ්ඤාණස්ස අනන්තරපච්චයත්තාභාවෙනා</b>ති ඉමිනා කිරියාමනොධාතුතොපි විසෙසස්ස වුත්තත්තා <b>“මනොද්වාරනිග්ගමනමුඛභාවාභාවතො”</b>ති වුත්තං, න වුත්තං “නිග්ගමනපවෙසමුඛභාවාභාවතො”ති। තිවිධෙනපි හි මනොධාතුවිඤ්ඤාණධාතූහි මනොවිඤ්ඤාණධාතුයා විසෙසො දස්සිතොති। <b>තතො එව</b> විජානනවිසෙසවිරහතොයෙව। යදි මනොධාතු “මනොවිඤ්ඤාණ”න්ති න වුච්චති, ඡවිඤ්ඤාණකායාති කථං මනොධාතුයා තත්ථ සඞ්ගහො හොතීති? සඞ්ගහො එව පරියායදෙසනත්තා। අත්ථි හි එස පරියායො “මනනමත්තං විඤ්ඤාණං මනොවිඤ්ඤාණ”න්ති යථා “මනනමත්තා ධාතු මනොධාතූ”ති। අපිච වත්ථුකිච්චෙහි මනොවිඤ්ඤාණසභාගත්තා තස්ස උපරමුප්පාදභාවතො අන්තාදිභාවතො ච මනොවිඤ්ඤාණකායසඞ්ගහිතා මනොධාතු, න සෙසවිඤ්ඤාණකායසඞ්ගහිතා අතංසභාගත්තා, ඉධ පන නිප්පරියායකතත්තා මනසො සම්භූය විසිට්ඨමනොකිච්චයුත්තං මනොවිඤ්ඤාණන්ති තදභාවතො “මනොවිඤ්ඤාණන්තිපි න වුච්චතී”ති ඉමමෙවත්ථං සාධෙතුං <b>“න හි තං විඤ්ඤාණං මනතො”</b>තිආදි වුත්තං। තෙන මනොධාතුයා නිප්පරියායතො මනොවිඤ්ඤාණකිච්චවිරහංයෙව දස්සෙති। <b>දස්සනාදීනං පනා</b>තිආදිනා අඤ්ඤවිඤ්ඤාණවිධුරං මනොධාතුයා ච සභාවං දස්සෙති।
bod:යදි ජනකසදිසතා නාම මහාවිපාකෙසු විතක්කාදීනං සම්මාසඞ්කප්පාදිතා, තිහෙතුකතො නිබ්බත්තානං තිහෙතුකානං, දුහෙතුකතො නිබ්බත්තානං දුහෙතුකානඤ්ච භවතු සම්මාසඞ්කප්පාදිතා, තිහෙතුකතො පන නිබ්බත්තදුහෙතුකානං කථන්ති ආහ <b>“තත්ථ හී”</b>තිආදි। <b>තංසොතපතිතතා න සියා</b> තස්සා අනානන්තරත්තා। <b>තතො එව හී</b>තිආදිනා වුත්තසොතපතිතං එවානන්තරෙන වචනෙන සමත්ථයති। යදි විජ්ජමානානම්පි <pb M=.134/> මනොධාතුආදීසු විතක්කාදීනං පඤ්චවිඤ්ඤාණෙසු විය අගණනූපගභාවො, එවං සන්තෙ පට්ඨානෙ කථං තෙසං ඣානපච්චයතාවචනං। “අබ්යාකතො ධම්මො අබ්යාකතස්ස <pb V=.127/> ධම්මස්ස ඣානපච්චයෙන පච්චයො”ති (පට්ඨා॰ 1.1.431), “විපාකාබ්යාකතානි කිරියාබ්යාකතානි ඣානඞ්ගානි සම්පයුත්තකානං ඛන්ධානං චිත්තසමුට්ඨානානඤ්ච රූපානං ඣානපච්චයෙන පච්චයො”ති (පට්ඨා॰ 1.1.431) හි වුත්තං। පච්චනීයෙපි “අබ්යාකතං ධම්මං පටිච්ච අබ්යාකතො ධම්මො උප්පජ්ජති න ඣානපච්චයා, පඤ්චවිඤ්ඤාණසහිතං එකං ඛන්ධං පටිච්ච තයො ඛන්ධා”තිආදිනා (පට්ඨා॰ 1.1.98) පඤ්චවිඤ්ඤාණානි එව උද්ධටානි, න මනොධාතුආදීනීති ආහ <b>“ඣානපච්චයකිච්චමත්තතො”</b>තිආදි। න හෙත්ථ ඣානඞ්ගානං බලවදුබ්බලභාවො අධිකතො, අථ ඛො ඣානපච්චයභාවමත්තන්ති අධිප්පායො।
bod:469:<b>සමානවත්ථුකං අනන්තරපච්චයං ලභිත්වා</b>ති දස්සනාදිතො මනොධාතුයා ච බලවභාවෙ කාරණවචනං। <b>යථාරම්මණ</b>න්ති ආරම්මණානුරූපං। යදි සමානනිස්සයතාය මනොධාතුතො බලවතරත්තං විපාකමනොවිඤ්ඤාණධාතුයා සොමනස්සසහගතාය, වොට්ඨබ්බනං කථං මජ්ඣත්තවෙදනන්ති අනුයොගං මනසි කත්වා තස්ස බලවභාවං සම්පටිච්ඡිත්වා සන්තතිපරිණාමනබ්යාපාරවිසෙසා න සොමනස්සවෙදනන්ති පරිහාරං වදන්තො <b>“වොට්ඨබ්බන”</b>න්තිආදිමාහ। <b>විපාකො විය අනුභවනමෙව න හොතී</b>ති සති සමත්ථතාය විපාකානං එකන්තෙන ආරම්මණරසානුභවනතාය වුත්තං।
cen:අහෙතුකකුසලවිපාකවණ්ණනා නිට්ඨිතා।
sub:අට්ඨමහාවිපාකචිත්තවණ්ණනා
bod:498:විපාකධම්මානං කම්මද්වාරං වුත්තං <b>ද්වාරකථායං</b> “තෙභූමකකුසලාකුසලො එකූනතිංසවිධො මනො”ති (ධ॰ ස॰ අට්ඨ॰ මනොකම්මද්වාරකථා)। <b>පයොගෙනා</b>ති අත්තනා පරෙහි වා කතෙන උස්සාහනපයොගෙන। <b>කුසලාකුසලානි විය</b> යෙසං තං තදාරම්මණං අනුබන්ධභූතං। පඨමපඤ්චමචිත්තානං අඤ්ඤමඤ්ඤබලවදුබ්බලභාවවිචාරෙන දුතියඡට්ඨාදීනම්පි සො විචාරිතො හොතීති <b>“එතෙසු බලවං දුබ්බලඤ්ච විචාරෙතු”</b>න්ති වුත්තං। යථා සාලිආදීනං ථද්ධමුදුභූමිවසෙන තිණාදීනං <pb M=.135/> අනීහරණනීහරණවසෙන උතුආදිඅවසෙසපච්චයානං විපත්තිසම්පත්තිවසෙන ච ඵලවිසෙසයොගො, එවං කම්මස්ස සුගතිදුග්ගතිවසෙන අවිසුද්ධවිසුද්ධපයොගවසෙන උපපත්තියා විපත්තිසම්පත්තිවසෙන <pb V=.128/> ච විසිට්ඨඵලතාය පරිණමනං, එවමෙව ගිම්හවස්සකාලාදීසු බීජානං ඵලවිසෙසයොගො විය තංතංකාලවිසෙසෙන කම්මස්ස ඵලවිසෙසයොගො හොතීති ආහ <b>“කාලවසෙන පරිණමතී”</b>ති। <b>සුක්කසොණිතපච්චයාන</b>න්ති කම්මවිසෙසපරිභාවිතසන්තානුප්පන්නතාය සුක්කසොණිතානං ආයුවිසෙසහෙතුභාවමාහ සුක්කසොණිතවසෙනපි වණ්ණාදිවිසෙසදස්සනතො, යෙන “පිතූනං ආකාරං පුත්තො අනුවිදහතී”ති වුච්චති। <b>තංමූලකාන</b>න්ති අප්පායුකසංවත්තනියකම්මමූලකානං। <b>ආහාරාදී</b>ති <b>ආදි</b>-සද්දෙන විසමූපක්කමාදයො පරිග්ගණ්හාති।
sub:විපාකුද්ධාරකථාවණ්ණනා
bod:<b>යතො</b> තිහෙතුකාදිකම්මතො। <b>යස්මිඤ්ච ඨානෙ</b>ති පටිසන්ධිආදිට්ඨානෙ, සුගතිදුග්ගතියං වා। <b>තිහෙතුකතො දුහෙතුකං අනිච්ඡන්තො</b> පටිසන්ධින්ති අධිප්පායො। පවත්තිවිපාකං පන තිහෙතුකතො දුහෙතුකම්පි ඉච්ඡති එව। තථා හි වක්ඛති <b>අට්ඨකථායං</b> “යං පුරිමාය හෙතුකිත්තනලද්ධියා න යුජ්ජතී”ති (ධ॰ ස॰ අට්ඨ॰ 498)।
bod:යෙ “තස්සෙව කම්මස්ස විපාකාවසෙසෙනා”ති, “එකපුප්ඵං යජිත්වාන, අසීති කප්පකොටියො (ථෙරගා॰ 96)। දුග්ගතිං නාභිජානාමී”ති (අප॰ ථෙර 2.46.64) ච එවමාදිවචනස්ස අධිප්පායං අජානන්තා “කිං නු ඛො එකෙනපි කම්මෙන අනෙකා පටිසන්ධි හොතී”ති, “දිස්වා කුමාරං සතපුඤ්ඤලක්ඛණ”න්තිආදිවචනස්ස (දී॰ නි॰ 3.205) අත්ථං අසල්ලක්ඛෙත්වා “කින්නු ඛො නානාකම්මෙහි එකා පටිසන්ධි හොතී”ති සංසයපක්ඛන්දා, තෙසං බීජඞ්කුරොපමාය “එකස්මා එකා, අනෙකස්මා ච අනෙකා පටිසන්ධි හොතී”ති විනිච්ඡිතත්තා කම්මපටිසන්ධිවවත්ථානතො සාකෙතපඤ්හෙ විපාකුද්ධාරකථාය උස්සදකිත්තනගහණස්ස සම්බන්ධං ආහ <b>“කම්මවසෙන…පෙ॰… දස්සෙතු”</b>න්ති। පටිසන්ධිජනකකම්මවසෙන පටිසන්ධිවිපාකො එව අලොභලොභාදිගුණදොසාතිරෙකභාවහෙතූති අත්ථො දට්ඨබ්බො। තථා හි වුත්තං “සො තෙන කම්මෙන දින්නපටිසන්ධිවසෙන නිබ්බත්තො ලුද්ධො හොතී”තිආදි। එත්ථ ච ලොභවසෙන, දොස, මොහ <pb M=.136/>, ලොභදොස, ලොභමොහ, දොසමොහ, ලොභදොසමොහවසෙනාති තයො එකකා, තයො ද්විකා, එකො තිකොති ලොභාදිදස්සනවසෙන අකුසලපක්ඛෙයෙව සත්ත වාරා। තථා කුසලපක්ඛෙ අලොභාදිදස්සනවසෙනාති චුද්දස වාරා ලබ්භන්ති।
bod:තත්ථ <pb V=.129/> “අලොභදොසාමොහා, අලොභාදොසමොහා, අලොභදොසාමොහා බලවන්තො”ති ආගතෙහි කුසලපක්ඛෙ තතියදුතියපඨමවාරෙහි දොසුස්සදමොහුස්සදදොසමොහුස්සදවාරා ගහිතා। තථා අකුසලපක්ඛෙ “ලොභාදොසමොහා, ලොභදොසාමොහා, ලොභාදොසාමොහා බලවන්තො”ති ආගතෙහි තතියදුතියපඨමවාරෙහි අදොසුස්සදඅමොහුස්සදඅදොසාමොහුස්සදවාරා ගහිතායෙවාති අකුසලකුසලපක්ඛෙ තයො තයො වාරෙ අන්තොගධෙ කත්වා අට්ඨෙව වාරා දස්සිතා। යෙ පන උභයෙසං වොමිස්සතාවසෙනෙව ලොභාලොභුස්සදවාරාදයො අපරෙ එකූනපඤ්ඤාස වාරා දස්සෙතබ්බා, තෙ අසම්භවතො එව න දස්සිතා। න හි එකස්මිං සන්තානෙ අන්තරෙන අවත්ථන්තරං ලොභො බලවා අලොභො චාති යුජ්ජති। පටිපක්ඛතොයෙව හි එතෙසං බලවදුබ්බලභාවො, සහජාතධම්මතො වා। තෙසු ලොභස්ස තාව පටිපක්ඛතො අලොභෙන අනභිභූතතාය බලවභාවො, තථා දොසමොහානං අදොසාමොහෙහි। අලොභාදීනං පන ලොභාදිඅභිභවනතො සබ්බෙසඤ්ච සමානජාතියං සමභිභූය පවත්තිවසෙනෙව සහජාතධම්මතො බලවභාවො। තෙන වුත්තං <b>අට්ඨකථායං</b> “ලොභො බලවා, අලොභො මන්දො, අදොසාමොහා බලවන්තො, දොසමොහා මන්දා”ති। සො ච තෙසං මන්දබලවභාවො පුරිමූපනිස්සයතො ආසයස්ස පරිභාවිතතාය වෙදිතබ්බො। එත්ථ ච පඨමදුතියෙහි, සත්තමපඨමෙහි වා වාරෙහි තිහෙතුකකම්මතො පටිසන්ධිපවත්තිවසෙන තිහෙතුකවිපාකො, ඉතරෙහි තිහෙතුකදුහෙතුකකම්මතො යථාසම්භවං පටිසන්ධිපවත්තිවසෙන දුහෙතුකාහෙතුකවිපාකා දස්සිතාති අයම්පි විසෙසො වෙදිතබ්බො।
bod:<b>ඉධා</b>ති විපාකුද්ධාරමාතිකායං। තෙන හෙතුකිත්තනං විසෙසෙති। <b>ජච්චන්ධාදිවිපත්තිනිමිත්තං</b> මොහො, සබ්බාකුසලං වා। යං පන වුත්තන්ති සම්බන්ධො। <b>තෙන</b> පටිසම්භිදාමග්ගවචනෙන। <b>ගතිසම්පත්තියා</b> සති <b>ඤාණසම්පයුත්තෙ</b> පටිසන්ධිම්හි <pb M=.137/> නිප්ඵාදෙතබ්බෙ। <b>අඤ්ඤත්ථා</b>ති නිකන්තිපටිසන්ධික්ඛණෙසු। <b>කම්මසරික්ඛකො</b>ති ඉධ සාතිසයො සරික්ඛභාවො අධිප්පෙතොති දට්ඨබ්බො। ඉතරථා තිහෙතුකදුහෙතුකාපි අඤ්ඤමඤ්ඤං සරික්ඛායෙවාති දස්සිතමෙතන්ති। <b>චක්ඛුවිඤ්ඤාණාදීනී</b>ති එත්ථ පඤ්චවිඤ්ඤාණානි විය අපුබ්බනිස්සයපවත්තිනී විජානනවිසෙසරහිතා ච මනොධාතු ඉට්ඨාදිභාගග්ගහණෙ න සමත්ථාති “පාකටායෙවා”ති න වුත්තා, <b>ආදි</b>-සද්දෙන වා සඞ්ගහිතා। <b>තදාරම්මණපච්චයසබ්බජවනවතා</b>ති තදාරම්මණස්ස පච්චයභූතසකලජවනප්පවත්තිසහිතෙන। යං සන්ධාය “ඉධ පරිපක්කත්තා ආයතනාන”න්ති වුත්තං। <b>අඤ්ඤකාලෙ</b>ති අබුද්ධිපවත්තිකාලෙ।
bod:<b>අනුලොමෙ</b>ති ධම්මානුලොමෙ। <b>ආසෙවනපච්චයා</b>ති ආසෙවනභූතා පච්චයා। <b>න මග්ගෙ</b> අමග්ගපච්චයෙ <pb V=.130/>। <b>සොපි මොඝවාරො ලබ්භෙය්යා</b>ති යදි වොට්ඨබ්බනම්පි ආසෙවනපච්චයො සියා, යථා “සුඛාය වෙදනාය සම්පයුත්තං ධම්මං පටිච්ච සුඛාය වෙදනාය සම්පයුත්තො ධම්මො උප්පජ්ජති ආසෙවනපච්චයා න (පට්ඨා॰ 1.2.3) මග්ගපච්චයා”ති (පට්ඨා॰ 1.2.14) අනුලොමපච්චනීයෙ, පච්චනීයානුලොමෙ ච “සුඛා…පෙ॰… න මග්ගපච්චයා ආසෙවනපච්චයා”ති ච වුත්තං හසිතුප්පාදචිත්තවසෙන, එවං වොට්ඨබ්බනවසෙන “අදුක්ඛමසුඛාය වෙදනාය සම්පයුත්තං ධම්මං පටිච්චා”තිආදිනා පුබ්බෙ වුත්තනයෙන පාඨො සියා, තථා ච සති වාරද්වයවසෙන ගණනායං “ආසෙවනපච්චයා න මග්ගෙ ද්වෙ। න මග්ගපච්චයා ආසෙවනෙ ද්වෙ”ති ච වත්තබ්බං සියා, න පන වුත්තං, තස්මා න ලබ්භෙය්යායං මොඝවාරොති අධිප්පායො।
bod:<b>වොට්ඨබ්බනම්පි යදි ආසෙවනපච්චයො සියා,</b> දුතියමොඝවාරෙ අත්තනො විය තතියචතුත්ථවාරෙසුපි සියා, තථා සති අත්තනාපි කුසලාකුසලානං සියා। <b>න හි…පෙ॰… අවුත්තො අත්ථි</b> “පුරිමා පුරිමා කුසලා ධම්මා”තිආදිනා අනවසෙසතො වුත්තත්තා। <b>වොට්ඨබ්බනස්ස…පෙ॰… අවුත්තො</b> “අබ්යාකතො ධම්මො කුසලස්ස ධම්මස්ස ආසෙවනපච්චයෙන පච්චයො। අකුසලස්ස…පෙ॰… පච්චයො”ති වචනාභාවතො। න කෙවලං අවුත්තො, අථ ඛො <b>කුසලං…පෙ॰… පටික්ඛිත්තොව। අථාපි සියා</b>තිආදි මග්ගසොධනත්ථමෙව වුච්චති। සමානවෙදනානං එව ආසෙවනපච්චයභාවස්ස දස්සනතො <b>“අසමානවෙදනානං වසෙනා”</b>ති වුත්තං। <b>එවං “ආසෙවන පච්චයෙන</b> <pb M=.138/><b> පච්චයො”තිපි වත්තබ්බං සියා,</b> සමානවෙදනාවසෙනාති අධිප්පායො। <b>අභින්නජාතිකස්ස චා</b>ති <b>ච</b>-සද්දො අභින්නවෙදනස්ස චාති සම්පිණ්ඩනත්ථො। වෙදනාත්තිකෙපි වොට්ඨබ්බනස්ස ආසෙවනපච්චයත්තස්ස අභාවාති යොජනා। කුසලත්තිකාදීසු යථාදස්සිතපාළිප්පදෙසෙසුපීති සම්පිණ්ඩනත්ථො <b>පි</b>-සද්දො। <b>ගණනාය</b> කාරණභූතාය ගණනාය <b>නිද්ධාරියමානාය</b> සති ගණනාය වා අබ්භන්තරෙ। <b>දුතියො මොඝවාරො වීමංසිතබ්බො</b>ති ආසෙවනපච්චයත්තාභාවා ජවනට්ඨානෙ ඨාතුං න යුජ්ජති। න හි විනා ආසෙවනං ජවනප්පවත්ති අත්ථීති අධිප්පායො।
bod:අපිචෙත්ථ “යං ජවනභාවප්පත්තං, තං ඡින්නමූලකරුක්ඛපුප්ඵං වියා”ති (ධ॰ ස॰ අට්ඨ॰ 566) වක්ඛමානත්තා අනුපච්ඡින්නභවමූලානං පවත්තමානස්ස වොට්ඨබ්බනස්ස කිරියභාවො න සියා, වුත්තො ච “යස්මිං සමයෙ මනොවිඤ්ඤාණධාතු උප්පන්නා හොති කිරියා නෙව කුසලා නාකුසලා න ච කම්මවිපාකා උපෙක්ඛාසහගතා”ති, තස්මා “ජවනට්ඨානෙ ඨත්වාති ජවනස්ස උප්පජ්ජනට්ඨානෙ <pb V=.131/> ද්වික්ඛත්තුං පවත්තිත්වා, න ජවනභාවෙනා”ති, “ආසෙවනං ලභිත්වාති ච ආසෙවනං විය ආසෙවන”න්ති වුච්චමානෙ න කොචි විරොධො, විප්ඵාරිකස්ස පන සතො ද්වික්ඛත්තුං පවත්තියෙවෙත්ථ ආසෙවනසදිසතා। විප්ඵාරිකතාය හි විඤ්ඤත්තිසමුට්ඨාපකත්තඤ්චස්ස වුච්චති। විප්ඵාරිකම්පි ජවනං විය අනෙකක්ඛත්තුං අප්පවත්තියා දුබ්බලත්තා න නිප්පරියායතො ආසෙවනපච්චයභාවෙන පවත්තෙය්යාති න ඉමස්ස පාඨෙ ආසෙවනත්ථං වුත්තං, අට්ඨකථායං පන පරියායතො වුත්තං යථා “ඵලචිත්තෙසු මග්ගඞ්ගං මග්ගපරියාපන්න”න්ති। අයමෙත්ථ අත්තනොමති। අයම්පි පොරාණකෙහි අසංවණ්ණිතත්තා සාධුකං උපපරික්ඛිතබ්බො।
bod:<b>එවඤ්ච කත්වා</b>ති වොට්ඨබ්බනාවජ්ජනානං අනත්ථන්තරභාවතො <b>“ආවජ්ජනා”ඉච්චෙව වුත්තං,</b> වොට්ඨබ්බනට්ඨානෙපීති අධිප්පායො। <b>තස්මා</b>ති යස්මා වොට්ඨබ්බනං ආවජ්ජනායෙව අත්ථතො උපෙක්ඛාසහගතාහෙතුකකිරියමනොවිඤ්ඤාණධාතුභාවතො, තස්මා। තං ආවජ්ජනා විය සති උප්පත්තියං කාමාවචරකුසලාකුසලකිරියජවනානං එකන්තතො අනන්තරපච්චයභාවෙනෙව වත්තෙය්ය, නො අඤ්ඤථාති අධිප්පායෙන <b>“වොට්ඨබ්බනතො”</b>තිආදිමාහ। <b>චතුන්න</b>න්ති මුඤ්ඡාමරණාසන්නවෙලාදීසු මන්දීභූතවෙගතාය චත්තාරිපි ජවනානි උප්පජ්ජෙය්යුන්ති අධිප්පායෙන වුත්තං। <b>අයමෙතස්ස සභාවො</b>ති <pb M=.139/> ආරම්මණමුඛෙනපි චිත්තනියාමංයෙව දස්සෙති। යදිපි <b>“ජවනාපාරිපූරියා…පෙ॰… යුත්තො”</b>ති වුත්තං, <b>“ආවජ්ජනාදීනං පච්චයො භවිතුං න සක්කොතී”</b>ති පන වුත්තත්තා චිත්තප්පවත්තිවසෙන පඨමමොඝවාරතො එතස්ස න කොචි විසෙසො। තෙනෙවාහ <b>“අයම්පි…පෙ॰… රෙතබ්බො”</b>ති। පටිසන්ධිචිත්තෙයෙව පවත්තියං “භවඞ්ග”න්ති වුච්චමානෙ න තස්ස හෙතුවසෙන භෙදොති “සහෙතුකං භවඞ්ගං අහෙතුකස්ස භවඞ්ගස්ස අනන්තරපච්චයෙන පච්චයො”ති (පට්ඨා॰ 3.1.102) න සක්කා වත්තුං, වුත්තඤ්ච, තස්මා <b>සහෙතුකං භවඞ්ග</b>න්ති තදාරම්මණං වුත්තන්ති විඤ්ඤායති।
bod:සභාවකිච්චෙහි අත්තනො ඵලස්ස පච්චයභාවො, සභාවකිච්චානං වා ඵලභූතානං පච්චයභාවො <b>සභාවකිච්චපච්චයභාවො</b>। <b>අප්පටිසිද්ධං දට්ඨබ්බ</b>න්ති “දුහෙතුකසොමනස්සසහගතඅසඞ්ඛාරිකජවනාවසානෙ එවා”ති ඉමස්ස අත්ථස්ස අනධිප්පෙතත්තා। යථා ච අහෙතුකදුහෙතුකපටිසන්ධිකානං තිහෙතුකජවනාවසානෙ අහෙතුකදුහෙතුකතදාරම්මණං අප්පටිසිද්ධං, එවං තිහෙතුකපටිසන්ධිකස්ස තිහෙතුකජවනානන්තරං දුහෙතුකතදාරම්මණං, දුහෙතුකපටිසන්ධිකස්ස ච දුහෙතුකානන්තරං අහෙතුකතදාරම්මණං අප්පටිසිද්ධං දට්ඨබ්බං। “තිහෙතුකකම්මං තිහෙතුකම්පි දුහෙතුකම්පි අහෙතුකම්පි විපාකං දෙතී”ති (ධ॰ ස॰ අට්ඨ॰ 498) හි වුත්තං। <b>පරිපුණ්ණවිපාකස්සා</b>ති <pb V=.132/> ඉමිනාපි තිහෙතුකජවනතො යථාවුත්තතදාරම්මණස්ස අප්පටිසිද්ධංයෙව සාධෙති। න හි පච්චයන්තරසාමග්ගියා අසති තදාරම්මණං සබ්බං අවිපච්චන්තං කම්මං පරිපුණ්ණවිපාකං හොතීති। <b>මුඛනිදස්සනමත්තමෙව</b> යථාවුත්තතදාරම්මණප්පවත්තියා අවිභාවිතත්තා। තිහෙතුකාදිකම්මස්ස හි උක්කට්ඨස්ස තිහෙතුකකම්මස්ස සොළස, ඉතරස්ස ද්වාදස, උක්කට්ඨස්සෙව දුහෙතුකකම්මස්ස ද්වාදස, ඉතරස්ස අට්ඨාති එවං සොළසවිපාකචිත්තාදීනි යොජෙතබ්බානි। <b>තස්මා</b>ති යස්මා පරිපුණ්ණවිපාකස්ස පටිසන්ධිජනකකම්මස්ස වසෙන විපාකවිභාවනාය මුඛනිදස්සනමත්තමෙවෙතං, තස්මා।
bod:<b>එවඤ්ච කත්වා</b>ති නානාකම්මතො තදාරම්මණුප්පත්තියං ඉතො අඤ්ඤථාපි සම්භවතොති අත්ථො। “උපෙක්ඛා…පෙ॰… උප්පජ්ජතී”ති එත්ථ කෙන කිච්චෙන උප්පජ්ජතීති? තදාරම්මණකිච්චං තාව න හොති ජවනාරම්මණස්ස අනාලම්බණතො, නාපි සන්තීරණකිච්චං තථා අප්පවත්තනතො, පටිසන්ධිචුතීසු වත්තබ්බමෙව <pb M=.140/> නත්ථි, පාරිසෙසතො භවඞ්ගකිච්චන්ති යුත්තං සියා। න හි පටිසන්ධිභූතංයෙව චිත්තං “භවඞ්ග”න්ති වුච්චතීති।
bod:<b>තන්නින්න</b>න්ති ආපාථගතවිසයනින්නං ආවජ්ජනන්ති සම්බන්ධො। <b>අඤ්ඤස්ස විය</b> පඨමජ්ඣානාදිකස්ස විය। එතස්සපි සාවජ්ජනතාය භවිතබ්බන්ති අධිප්පායො। <b>අතදත්ථා</b>ති එත්ථ <b>තං</b>-සද්දෙන නිරොධං පච්චාමසති। <b>උප්පත්තියා</b>ති උප්පත්තිතො। <b>ත</b>න්ති නෙවසඤ්ඤානාසඤ්ඤායතනං। <b>තස්ස</b> නිරොධස්ස। <b>තථා ච උප්පජ්ජතී</b>ති “අනන්තරපච්චයො හොතී”ති පදස්ස අත්ථං විවරති। <b>යථාවුත්තා</b> වුත්තප්පකාරා। <b>වොදානං</b> දුතියමග්ගාදීනං පුරෙචාරිකඤාණං। <b>එතෙස</b>න්ති අරියමග්ගචිත්තමග්ගානන්තරඵලචිත්තානං। <b>එතස්සා</b>ති යථාවුත්තවිපාකචිත්තස්ස।
bod:<b>උපනිස්සයතො</b> තස්සෙව චක්ඛුවිඤ්ඤාණාදිවිපාකස්ස දස්සනත්ථං <b>චක්ඛාදීනං දස්සනාදිඅත්ථතො</b> දස්සනාදිඵලතො, දස්සනාදිප්පයොජනතො වා। <b>පුරිමචිත්තානි</b> ආවජ්ජනාදීනි। වත්ථන්තරරහිතත්තෙ දස්සෙතබ්බෙ වත්ථන්තරෙ විය ආරම්මණන්තරෙපි න වත්තතීති <b>“වත්ථාරම්මණන්තරරහිත”</b>න්ති වුත්තං।
bod:යදි විපාකෙන කම්මසරික්ඛෙනෙව භවිතබ්බං, එවං සති ඉමස්මිං වාරෙ අහෙතුකවිපාකානං අසම්භවො එව සියා තෙසං අකම්මසරික්ඛකත්තාති ඉමමත්ථං මනසි කත්වා ආහ <b>“අහෙතුකානං පනා”</b>ති। <b>අභිනිපාතමත්ත</b>න්ති පඤ්චන්නං විඤ්ඤාණානං කිච්චමාහ। තෙ හි ආපාථගතෙසු රූපාදීසු අභිනිපාතනමත්තෙනෙව <pb V=.133/> වත්තන්ති। <b>ආදි</b>-සද්දෙන සම්පටිච්ඡනාදීනි සඞ්ගණ්හාති। කුසලෙසු කුසලාකුසලකිරියෙසුපි වා විජ්ජමානා සසඞ්ඛාරිකාසඞ්ඛාරිකතා අඤ්ඤමඤ්ඤං අසරික්ඛත්තා පහානාවට්ඨානතො ච විරුද්ධා වියාති විපාකෙසු සා තදනුකූලා සියා, සා පන මූලාභාවෙන න සුප්පතිට්ඨිතානං සවිසයාභිනිපතනමත්තාදිවුත්තීනං නත්ථීති වුත්තං <b>“න සසඞ්ඛාරිකවිරුද්ධො”</b>තිආදි। <b>උභයෙනපි තෙසං නිබ්බත්තිං අනුජානාති</b> යථා “කටත්තාරූපාන”න්ති අධිප්පායො। “විපාකධම්මධම්මො විපාකස්ස ධම්මස්ස ආරම්මණපච්චයෙන පච්චයො। විපාකධම්මධම්මෙ ඛන්ධෙ අනිච්චතො දුක්ඛතො අනත්තතො විපස්සති, අස්සාදෙති අභිනන්දති, තං ආරබ්භ රාගො උප්පජ්ජති, දොමනස්සං උප්පජ්ජති, කුසලාකුසලෙ නිරුද්ධෙ”තිආදිනා (පට්ඨා॰ 1.3.93) විපාකත්තිකෙ විය සියා කුසලත්තිකෙපි පාළීති කත්වා <b>“කුසලත්තිකෙ චා”</b>තිආදි වුත්තං। තත්ථ හි “කුසලො ධම්මො අබ්යාකතස්ස ධම්මස්ස ආරම්මණපච්චයෙන පච්චයො”ති උද්දිසිත්වා “සෙක්ඛා වා පුථුජ්ජනා වා කුසලං අනිච්චතො <pb M=.141/> දුක්ඛතො අනත්තතො විපස්සන්ති, කුසලෙ නිරුද්ධෙ විපාකො තදාරම්මණතා උප්පජ්ජති, කුසලං අස්සාදෙති අභිනන්දති, තං ආරබ්භ රාගො උප්පජ්ජති, දිට්ඨි, විචිකිච්ඡා, උද්ධච්චං, දොමනස්සං උප්පජ්ජති, අකුසලෙ නිරුද්ධෙ විපාකො තදාරම්මණතා උප්පජ්ජතී”ති වුත්තං। අවිජ්ජමානත්තා එව අවචනන්ති අධිප්පායෙන තත්ථ යුත්තිං දස්සෙති <b>“විප්ඵාරිකඤ්හී”</b>තිආදිනා।
bod:එත්ථ කෙචි “ඡළඞ්ගුපෙක්ඛාවතොපි කිරියමයචිත්තතාය කිරියජවනස්ස විප්ඵාරිකකිරියභාවො න සක්කා නිසෙධෙතුන්ති නිදස්සනභාවෙන පණ්ණපුටමුපනීතං අසමානං। කිරියජවනානන්තරං තදාරම්මණාභාවස්ස පාළියං අවචනම්පි අකාරණං ලබ්භමානස්සපි කත්ථචි කෙනචි අධිප්පායෙන අවචනතො। තථා හි ධම්මසඞ්ගහෙ අකුසලනිද්දෙසෙ ලබ්භමානොපි අධිපති න වුත්තො, තස්මා කිරියජවනානන්තරං තදාරම්මණාභාවො වීමංසිතබ්බො”ති වදන්ති। සතිපි කිරියමයත්තෙ සබ්බත්ථ තාදිභාවප්පත්තානං ඛීණාසවානං ජවනචිත්තං න ඉතරෙසං විය විප්ඵාරිකං, සන්තසභාවතාය පන සන්නිසින්නරසං සියාති තස්ස පණ්ණපුටං දස්සිතං। ධම්මසඞ්ගහෙ අකුසලනිද්දෙසෙ අධිපතිනො විය පට්ඨානෙ කිරියජවනානන්තරං තදාරම්මණස්ස ලබ්භමානස්ස අවචනෙ න කිඤ්චි කාරණං දිස්සති। තථා හි වුත්තං තත්ථ අට්ඨකථායං “හෙට්ඨා දස්සිතනයත්තා”ති (ධ॰ ස॰ අට්ඨ॰ 429)। න චෙත්ථ දස්සිතනයත්තාති සක්කා වත්තුං විපාකධම්මධම්මෙහි කුසලාකුසලෙහි අතංසභාවානං නයදස්සනස්ස අයුජ්ජමානකත්තා। අපිච තත්ථ වීමංසාය කෙසුචි සබ්බෙසඤ්ච අධිපතීනං අභාවතො එකරසං දෙසනං <pb V=.134/> දස්සෙතුං “උද්ධටො”ති ච සක්කා වත්තුං, ඉධ පන න තාදිසං අවචනෙ කාරණං ලබ්භතීති <b>“අවචනෙ කාරණං නත්ථී”</b>ති වුත්තං।
bod:<b>අධිප්පායෙනා</b>ති අකුසලානන්තරං සහෙතුකතදාරම්මණං නත්ථීති තස්ස ථෙරස්ස මතිමත්තන්ති දස්සෙති। “කුසලාකුසලෙ නිරුද්ධෙ සහෙතුකො විපාකො තදාරම්මණතා උප්පජ්ජතී”ති (පට්ඨා॰ 3.1.98) වචනතො පන අකුසලානන්තරං සහෙතුකතදාරම්මණම්පි විජ්ජතියෙවාති උප්පත්තිං වදන්තස්ස යුත්තග්ගහණවසෙනාති අධිප්පායො।
bod:<b>න එත්ථ කාරණං දිස්සතී</b>ති එතෙන තිහෙතුකජවනානන්තරං තිවිධම්පි තදාරම්මණං යුත්තන්ති දස්සෙති। <b>යෙන අධිප්පායෙනා</b>ති පඨමථෙරෙන තාව එකෙන <pb M=.142/> කම්මුනා අනෙකතදාරම්මණං නිබ්බත්තමානං කම්මවිසෙසාභාවා තංතංජවනසඞ්ඛාතපච්චයවිසෙසෙන විසිට්ඨං හොතීති ඉමිනා අධිප්පායෙන ජවනවසෙන තදාරම්මණස්ස සසඞ්ඛාරාදිවිධානං වුත්තං, විපාකෙන නාම කම්මසරික්ඛෙන භවිතබ්බං, න කම්මවිරුද්ධසභාවෙන। අඤ්ඤථා අනිට්ඨප්පසඞ්ගො සියාති එවමධිප්පායෙන දුතියත්ථෙරො කම්මවසෙනෙව තදාරම්මණවිසෙසං ආහ। ඤාණස්ස ජච්චන්ධාදිදුග්ගතිවිපත්තිනිමිත්තපටිපක්ඛතා විය සුගතිවිපත්තිනිමිත්තපටිපක්ඛතාපි සියාති මඤ්ඤමානො තතියත්ථෙරො “තිහෙතුකකම්මතො දුහෙතුකපටිසන්ධිම්පි නානුජානාතී”ති ඉමිනා නයෙන තෙසු වාදෙසු අධිප්පායාවිරොධවසෙන යුත්තං ගහෙතබ්බං। <b>මහාපකරණෙ ආගතපාළියා</b>ති “සහෙතුකො ධම්මො අහෙතුකස්ස ධම්මස්ස අනන්තරපච්චයෙන පච්චයො”ති (පට්ඨා॰ 3.1.102) ඉමස්ස විභඞ්ගෙ “සහෙතුකං භවඞ්ගං අහෙතුකස්ස භවඞ්ගස්ස අනන්තරපච්චයෙන පච්චයො, සහෙතුකා ඛන්ධා වුට්ඨානස්ස අනන්තරපච්චයෙන පච්චයො”ති එවමාදිනා පට්ඨානෙ සහෙතුකදුකාදීසු ආගතපාළියාති අත්ථො।
cen:කාමාවචරකුසලවිපාකවණ්ණනා නිට්ඨිතා।
sub:රූපාවචරාරූපාවචරවිපාකකථාවණ්ණනා
bod:499:<b>තස්මිං ඛණෙ විජ්ජමානානං ඡන්දාදීන</b>න්ති එතෙන විපාකජ්ඣානෙ දුක්ඛාපටිපදාදිභාවස්ස <pb V=.135/> අවිජ්ජමානතං දස්සෙති। න හි කුසලජ්ඣානං විය විපාකජ්ඣානං පරිකම්මවසෙන නිබ්බත්තතීති। න චෙත්ථ පටිපදාභෙදො විය කුසලානුරූපො විපාකස්ස ආරම්මණභෙදොපි න පරමත්ථිකො සියාති සක්කා වත්තුං එකන්තෙන සාරම්මණත්තා අරූපධම්මානං විපාකස්ස ච කම්මනිමිත්තාරම්මණතාය අඤ්ඤත්රාපි විජ්ජමානත්තා। <b>නානාක්ඛණෙසු නානාධිපතෙය්ය</b>න්ති “යස්මිං ඛණෙ යං ඣානං යදධිපතිකං, තතො අඤ්ඤස්මිං ඛණෙ තං ඣානං එකන්තෙන තදධිපතිකං න හොතී”ති කත්වා වුත්තං। <b>චතුත්ථජ්ඣානස්සෙවා</b>ති ච පටිපදා විය අධිපතයො න එකන්තිකාති ඉමමෙවත්ථං දස්සෙති।
cen:රූපාවචරාරූපාවචරවිපාකකථාවණ්ණනා නිට්ඨිතා।
sub:ලොකුත්තරවිපාකකථාවණ්ණනා
bod:505:තණ්හාවිජ්ජාදීහි <pb M=.143/> ආහිතවිසෙසං ලොකියකම්මං විපාකුප්පාදනසමත්ථං හොති, න අඤ්ඤථාති වුත්තං <b>“තණ්හාදීහි අභිසඞ්ඛත”</b>න්ති। <b>ඉතරස්සා</b>ති සුඤ්ඤතාප්පණිහිතනාමරහිතස්ස। යො සුද්ධිකපටිපදාය විභාවිතො, යො ච සුත්තන්තපරියායෙන අනිමිත්තොති වුච්චති। තෙනෙවාහ <b>“අනිච්චානුපස්සනානන්තරස්සපි මග්ගස්සා”</b>තිආදි। <b>වළඤ්ජන…පෙ॰… භෙදො හොති</b> මග්ගාගමනවසෙනාති අධිප්පායො। “මග්ගානන්තරඵලචිත්තස්මිං යෙවා”ති වචනං අපෙක්ඛිත්වා <b>“සුඤ්ඤතාදිනාමලාභෙ සතී”</b>ති සාසඞ්කං ආහ। <b>අනිමිත්තනාමඤ්ච ලභති</b> මග්ගාගමනතො ඵලස්ස නාමලාභෙ විසෙසාභාවතොති අධිප්පායො। <b>තාදිසාය එවා</b>ති යාදිසා මග්ගෙ සද්ධා, තාදිසාය එව ඵලෙ සද්ධාය।
bod:555:“කතමෙ ධම්මා නිය්යානිකා? චත්තාරො මග්ගා”ති වචනතො (ධ॰ ස॰ 1295, 1609) අනිය්යානිකපදනිද්දෙසෙ ච “චතූසු භූමීසු විපාකො”ති (ධ॰ ස॰ 1610) වුත්තත්තා න නිප්පරියායෙන ඵලං නිය්යානසභාවං, නිය්යානසභාවස්ස පන විපාකො කිලෙසානං පටිප්පස්සද්ධිප්පහානවසෙන පවත්තමානො පරියායතො තථා වුච්චතීති ආහ <b>“නිය්යානිකසභාවස්සා”</b>තිආදි। <b>පඤ්චඞ්ගිකො චා</b>ති එතෙන මග්ගවිභඞ්ගෙ සබ්බවාරෙසුපි ඵලස්ස මග්ගපරියායො <pb V=.136/> ආගතොති දස්සෙති। තත්ථ හි අරියමග්ගක්ඛණෙ විජ්ජමානාසුපි විරතීසු තදවසිට්ඨානං පඤ්චන්නං කාරාපකඞ්ගානං අතිරෙකකිච්චතාදස්සනත්ථං පාළියං පඤ්චඞ්ගිකොපි මග්ගො උද්ධටොති। <b>එවං බොජ්ඣඞ්ගාපී</b>ති යථා මග්ගො, එවං මග්ගබොජ්ඣඞ්ගවිභඞ්ගෙසු ඵලෙසු ච බොජ්ඣඞ්ගා උද්ධටාති අත්ථො।
cen:ලොකුත්තරවිපාකකථාවණ්ණනා නිට්ඨිතා।
sub:කිරියාබ්යාකතකථාවණ්ණනා
bod:568:<b>පුරිමා පවත්තී</b>ති මහාකිරියචිත්තප්පවත්තිං ආහ। තාය හි ඛීණාසවො එවං පච්චවෙක්ඛති। තෙනෙවාහ <b>“ඉදං පන චිත්තං විචාරණපඤ්ඤාරහිත”</b>න්ති। <b>එව</b>න්ති යථා සොතද්වාරෙ, එවං ඝානද්වාරාදීසුපි මහාකිරියචිත්තෙහි තස්මිං තස්මිං විසයෙ ඉදමත්ථිකතාය පරිච්ඡින්නාය ඉදං චිත්තං වත්තතීති <pb M=.144/> දස්සෙති। <b>පඤ්චද්වාරානුගතං හුත්වා ලබ්භමාන</b>න්ති පඤ්චද්වාරෙ පවත්තමහාකිරියචිත්තානං පිට්ඨිවට්ටකභාවෙන ඉමස්ස චිත්තස්ස පවත්තිං සන්ධාය වුත්තං, පඤ්චද්වාරෙ එව වා ඉදමෙව පවත්තන්ති සම්බන්ධො। <b>“ලොලුප්ප…පෙ॰… භූත”</b>න්ති වුත්තත්තා පඤ්චද්වාරෙ පඨමං ඉමිනා චිත්තෙන සොමනස්සිතො හුත්වා පච්ඡා මහාකිරියචිත්තෙහි තං තං අත්ථං විචිනොතීති අයමත්ථො වුත්තො විය දිස්සති। පුබ්බෙයෙව පන මනොද්වාරිකචිත්තෙන පධානසාරුප්පට්ඨානාදිං පරිච්ඡින්දන්තස්ස පඤ්චද්වාරෙ තාදිසස්සෙව තාදිසෙසු රූපාදීසු ඉදං චිත්තං පවත්තතීති වදන්ති। අයම්පි අත්ථො පඤ්චද්වාරෙ එව පවත්තං ලොලුප්පතණ්හාපහානාදිපච්චවෙක්ඛණාහෙතු යථාවුත්තකාරණභූතං ජාතන්ති එවං යොජෙත්වා සක්කා වත්තුං। එවඤ්ච සති ඉමස්ස චිත්තස්ස පච්චයභූතා පුරිමා පවත්තීති ඉදම්පි වචනං සමත්ථිතං හොති।
bod:එත්ථ ච පඤ්චද්වාරෙ ඉමිනා චිත්තෙන සොමනස්සුප්පාදනමත්තං දට්ඨබ්බං, න හාසුප්පාදනං පඤ්චද්වාරිකචිත්තානං අවිඤ්ඤත්තිජනකත්තා, මනොද්වාරෙ පන හාසුප්පාදනං හොති। තෙනෙව හි <b>අට්ඨකථායං</b> පඤ්චද්වාරෙ “සොමනස්සිතො හොතී”ති එත්තකමෙව වුත්තං, මනොද්වාරෙ ච “හාසයමාන”න්ති। ඉමිනා හසිතුප්පාදචිත්තෙන පවත්තියමානම්පි භගවතො සිතකරණං පුබ්බෙනිවාසඅනාගතංසසබ්බඤ්ඤුතඤ්ඤාණානං <pb V=.137/> අනුවත්තකත්තා ඤාණානුපරිවත්තියෙවාති। එවං පන ඤාණානුපරිවත්තිභාවෙ සති න කොචි පාළිඅට්ඨකථානං විරොධො, එවඤ්ච කත්වා <b>අට්ඨකථායං</b> “තෙසං ඤාණානං චිණ්ණපරියන්තෙ ඉදං චිත්තං උප්පජ්ජතී”ති වුත්තං। අවස්සඤ්ච එතං එවං ඉච්ඡිතබ්බං, අඤ්ඤථා ආවජ්ජනචිත්තස්සපි භගවතො පවත්ති න යුජ්ජෙය්ය। තස්සපි හි විඤ්ඤත්තිසමුට්ඨාපකභාවස්ස නිච්ඡිතත්තා, න ච විඤ්ඤත්තිසමුට්ඨාපකත්තෙ තංසමුට්ඨිතාය විඤ්ඤත්තියා කායකම්මාදිභාවං ආවජ්ජනභාවො විබන්ධතීති।
bod:<b>තතො එවා</b>ති මූලාභාවෙන න සුප්පතිට්ඨිතත්තා එව। “අහෙතුකානං ඣානඞ්ගානි බලානි චා”ති සම්පිණ්ඩනත්ථො <b>ඣානඞ්ගානි චා</b>ති <b>ච</b>-සද්දො। යදි අපරිපුණ්ණත්තා බලභාවස්ස ඉමස්මිං අහෙතුකද්වයෙ බලානි අනුද්දිට්ඨානි අසඞ්ගහිතානි ච, අථ කස්මා නිද්දිට්ඨානීති ආහ <b>“යස්මා පනා”</b>තිආදි। සම්මා නිය්යානිකසභාවානං කුසලානං පටිභාගභූතො විපාකොපි ඵලං විය තංසභාවො සියාති සහෙතුකවිපාකචිත්තානි අග්ගහෙත්වා කිරියචිත්තකතත්තා වා <b>“මහාකිරියචිත්තෙසූ”</b>ති වුත්තං। අථ වා <b>මහාකිරියචිත්තෙසුචා</b>ති <b>ච</b>-සද්දෙන සහෙතුකවිපාකචිත්තානිපි ගහිතානීති වෙදිතබ්බානි।
bod:574:<b>“ඉන්ද්රිය</b> <pb M=.145/>…පෙ॰… <b>ඉමස්සානන්තරං උප්පජ්ජමානානී”</b>ති වුත්තං තෙසං ඤාණානං කාමාවචරත්තා। ඉතරෙසං මහග්ගතත්තා <b>“පරිකම්මානන්තරානී”</b>ති වුත්තං।
bod:577:ආහිතො අහං මානො එත්ථාති අත්තා, සො එව භවති උප්පජ්ජති, න පරපරිකප්පිතො විය නිච්චොති <b>අත්තභාවො</b>। අත්තාති වා දිට්ඨිගතිකෙහි ගහෙතබ්බාකාරෙන භවති පවත්තතීති <b>අත්තභාවො</b>।
cen:කිරියාබ්යාකතකථාවණ්ණනා නිට්ඨිතා।
cen:චිත්තුප්පාදකණ්ඩවණ්ණනා නිට්ඨිතා।
