cen:॥ නමො තස්ස භගවතො අරහතො සම්මාසම්බුද්ධස්ස॥
nik:විනයපිටකෙ
boo:පාචිත්යාදියොජනා
cha:පාචිත්තියයොජනා
gax:මහාකාරුණිකං <pb M=.1/> නාථං, අභිනත්වා සමාසතො।
gae:පාචිත්යාදිවණ්ණනාය, කරිස්සාමත්ථයොජනං॥
tit:5:පාචිත්තියකණ්ඩං
sub:1:මුසාවාදසික්ඛාපද-අත්ථයොජනා
bod:<b>ඛුද්දකාන</b>න්ති <pb V=1.1/> සුඛුමාපත්තිපකාසකත්තා අප්පකානං, ගණනතො වා පචුරත්තා බහුකානං। යෙසං සික්ඛාපදානන්ති සම්බන්ධො। “යෙස”න්ති පදං “සඞ්ගහො”ති පදෙ සාම්යත්ථඡට්ඨී। සඞ්ගහීයතෙ <b>සඞ්ගහො</b> <pb V=1.2/>। “නවහි වග්ගෙහී”තිපදං “සඞ්ගහො, සුප්පතිට්ඨිතො”ති පදද්වයෙ කරණං। <b>දානී</b>ති කාලවාචකො සත්තම්යන්තනිපාතො ඉදානි-පරියායො, ඉමස්මිං කාලෙති අත්ථො। <b>තෙස</b>න්ති ඛුද්දකානං, අයං වණ්ණනාති සම්බන්ධො। <b>භවතී</b>ති එත්ථ ති-සද්දො එකංසත්ථෙ අනාගතකාලිකො හොති “නිරයං නූන ගච්ඡාමි, එත්ථ මෙ නත්ථි සංසයො”තිආදීසු (ජා॰ 2.22.331) විය। කිඤ්චාපෙත්ථ හි යථා එකංසවාචකො නූනසද්දො අත්ථි, න එවං “භවතී”ති පදෙ, අත්ථතො පන අයං වණ්ණනා නූන භවිස්සතීති අත්ථො ගහෙතබ්බො। අථ වා අවස්සම්භාවියත්ථෙ අනාගතකාලවාචකො හොති “ධුවං බුද්ධො භවාමහ”න්තිආදීසු (බු॰ වං॰ 2.109-114) විය। කාමඤ්හෙත්ථ යථා අවස්සම්භාවියත්ථවාචකො ධුවසද්දො අත්ථි, න එවං “භවතී”ති පදෙ, අත්ථතො පන ධුවං භවිස්සති අයං වණ්ණනාති අත්ථො ගහෙතබ්බොති දට්ඨබ්බං।
bod:1:<b>“තත්ථා”</b>ති <pb M=.2/> පදං “මුසාවාදවග්ගස්සා”ති පදෙ නිද්ධාරණසමුදායො, තෙසු නවසු වග්ගෙසූති අත්ථො। පඨමසික්ඛාපදෙති වා, තෙසු ඛුද්දකෙසු සික්ඛාපදෙසූති අත්ථො। <b>සක්යානං පුත්තො</b>ති භගිනීහි සංවාසකරණතො ලොකමරියාදං ඡින්දිතුං, ජාතිසම්භෙදතො වා රක්ඛිතුං සක්කුණන්තීති <b>සක්යා</b>। සාකවනසණ්ඩෙ නගරං මාපෙන්තීති වා සක්යා, පුබ්බරාජානො। තෙසං වංසෙ භූතත්තා එතරහිපි රාජානො සක්යා නාම, තෙසං පුත්තොති අත්ථො। “බුද්ධකාලෙ”ති පදං “පබ්බජිංසූ”ති පදෙ ආධාරො। සක්යකුලතො නික්ඛමිත්වාති සම්බන්ධො। <b>“වාදක්ඛිත්තො”</b>ත්යාදිනා වාදෙන ඛිත්තො, වාදම්හි වාති අත්ථං දස්සෙති। <b>යත්ර යත්රා</b>ති යස්සං යස්සං දිට්ඨියං පවත්තතීති සම්බන්ධො। <b>අවජානිත්වා</b>ති පටිස්සවෙන වියොගං කත්වා। අවසද්දො හි වියොගත්ථවාචකො। “අපජානිත්වා”තිපි පාඨො, පටිඤ්ඤාතං අපනීතං කත්වාති අත්ථො। <b>දොස</b>න්ති අයුත්තිදොසං, සල්ලක්ඛෙන්තො හුත්වාති සම්බන්ධො। <b>කථෙන්තො කථෙන්තො</b>ති අන්තසද්දො මානසද්දකාරියො। කථියමානො කථියමානොති හි අත්ථො। <b>පටිජානිත්වා</b>ති පටිඤ්ඤාතං කත්වා। <b>ආනිසංස</b>න්ති නිද්දොසං ගුණං। පටිපුබ්බො චරසද්දො පටිච්ඡාදනත්ථොති ආහ “පටිචරති පටිච්ඡාදෙතී”ති। “කිං පන රූපං නිච්චං වා අනිච්චං වා”ති වුත්තෙ “අනිච්ච”න්ති වදති। කස්මාති වුත්තෙ “ජානිතබ්බතො”ති වදති। යදි එවං නිබ්බානම්පි ජානිතබ්බත්තා අනිච්චං නාම සියාති වුත්තෙ අත්තනො හෙතුම්හි දොසං දිස්වා අහං “ජානිතබ්බතො”ති හෙතුං න වදාමි, “ජාතිධම්මතො”ති පන වදාමි। තයා පන දුස්සුතත්තා එවං වුත්තන්ති වත්වා අඤ්ඤෙනඤ්ඤං පටිචරති। “කුරුන්දිය”න්ති පදං “වුත්ත”න්ති පදෙ ආධාරො। <b>එතස්සා</b>ති “රූපං අනිච්චං ජානිතබ්බතො”ති වචනස්ස। <b>තත්රා</b>ති කුරුන්දියං। <b>තස්සා</b>ති පටිජානනාවජානනස්ස। “පටිච්ඡාදනත්ථ”න්ති පදං “භාසතී”තිපදෙ සම්පදානං। “මහාඅට්ඨකථාය”න්තිපදං “වුත්ත”න්ති පදෙ ආධාරො। “දිවාට්ඨානාදීසූ”ති පදං උපනෙතබ්බං। ඉදං “අසුකස්මිං නාමපදෙසෙ”ති පදෙ නිද්ධාරණසමුදායො।
bod:3:සම්මා <pb V=1.3/> වදති අනෙනාති <b>සංවාදනං,</b> උජුජාතිකචිත්තං, න සංවාදනං <b>විසංවාදනං,</b> වඤ්චනාධිප්පායවසප්පවත්තං චිත්තන්ති දස්සෙන්තො ආහ “විසංවාදනචිත්ත”න්ති। “වාචා”ත්යාදිනා වචති එතායාති <b>වාචා</b>ති අත්ථං දස්සෙති <pb M=.3/>। <b>හී</b>ති දළ්හීකරණජොතකං, තදමිනා සච්චන්ති අත්ථො। “වාචායෙවා”ති පදං “බ්යප්පථො”ති පදෙ තුල්යත්ථං, “වුච්චතී”ති පදෙ කම්මං। පථසද්දපරත්තා වාචාසද්දස්ස බ්යාදෙසො කතො। සුද්ධචෙතනා කථිතාති සම්බන්ධො। <b>තංසමුට්ඨිතසද්දසහිතා</b>ති තාය චෙතනාය සමුට්ඨිතෙන සද්දෙන සහ පවත්තා චෙතනා කථිතාති යොජනා।
bod:“එව”න්ති පදං “දස්සෙත්වා”ති පදෙ නිදස්සනං, කරණං වා। “දස්සෙත්වා”ති පදං “දස්සෙන්තො ආහා”ති පදද්වයෙ පුබ්බකාලකිරියා। <b>අන්තෙ</b>ති “වාචා”තිආදීනං පඤ්චන්නං පදානං අවසානෙ। <b>“ආහා”</b>ති එත්ථ වත්තමාන-තිවචනස්ස අකාරො පච්චුප්පන්නකාලවාචකෙන “ඉදානී”ති පදෙන යොජිතත්තා। “තත්ථා”ති පදං “අත්ථො වෙදිතබ්බො”ති පදෙ ආධාරො। <b>එත්ථා</b>ති “අදිට්ඨං දිට්ඨං මෙ”තිආදීසු। “පාළිය”න්ති පදං “දෙසනා කතා”ති පදෙ ආධාරො। නිස්සිතවිඤ්ඤාණවසෙන අවත්වා නිස්සයපසාදවසෙන “චක්ඛුනා දිට්ඨ”න්ති වුත්තන්ති ආහ “ඔළාරිකෙනෙවා”ති।
bod:4:<b>තස්සා</b>ති “තීහාකාරෙහී”තිආදිවචනස්ස। “අත්ථො”ති පදං “වෙදිතබ්බො”ති පදෙ කම්මං। <b>හී</b>ති විසෙසජොතකං, විසෙසං කථයිස්සාමීති අත්ථො। <b>තත්ථා</b>ති චතුත්ථපාරාජිකෙ। <b>ඉධා</b>ති ඉමස්මිං සික්ඛාපදෙ।
bod:9:<b>ආදීනම්පී</b>ති පිසද්දො සම්පිණ්ඩනත්ථො।
bod:11:මන්දසද්දො ජළත්ථවාචකොති ආහ “මන්දත්තා ජළත්තා”ති। යො පන අඤ්ඤං භණතීති සම්බන්ධො। “සාමණෙරෙනා”ති පදං “වුත්තො”ති පදෙ කත්තා। අපිසද්දො පුච්ඡාවාචකො, “පස්සිත්ථා”ති පදෙන යොජෙතබ්බො, අපි පස්සිත්ථාති අත්ථො। “අදිට්ඨං දිට්ඨං මෙ”තිආදිවචනතො අඤ්ඤා පූරණකථාපි තාව අත්ථීති දස්සෙන්තො ආහ “අඤ්ඤා පූරණකථා නාම හොතී”ති। අප්පතාය ඌනස්ස අත්ථස්ස පූරණවසෙන පවත්තා කථා <b>පූරණකථා</b>। එසා පූරණකථා <pb M=.4/> නාම කාති ආහ “එකො”තිආදි। එසා හි ගාමෙ අප්පකම්පි තෙලං වා පූවඛණ්ඩං වා පස්සිත්වා වා ලභිත්වා වා බහුකං කත්වා පූරණවසෙන කථිතත්තා පූරණකථා නාම। බහුකානි තෙලානි වා පූවෙ වා පස්සන්තොපි ලභන්තොපි අප්පකං කත්වා ඌනවසෙන කථිතත්තා <pb V=1.4/> ඌනකථාපි අත්ථීති සක්කා වත්තුං। අට්ඨකථාසු පන අවුත්තත්තා වීමංසිත්වා ගහෙතබ්බං। බහුකාය පූරණස්ස අත්ථස්ස ඌනවසෙන පවත්තා කථා <b>ඌනකථා</b>ති විග්ගහො කාතබ්බොති। පඨමං।
sub:2:ඔමසවාද සික්ඛාපදං
bod:12:දුතියෙ මසධාතු විජ්ඣනත්ථෙ පවත්තති “ඔමට්ඨං උම්මට්ඨ”න්තිආදීසු (සං॰ නි॰ අට්ඨ॰ 1.1.21) වියාති දස්සෙන්තො ආහ “ඔමසන්තීති ඔවිජ්ඣන්තී”ති।
bod:13:“ඉදං වත්ථු”න්ති පදං “ආහරී”ති පදෙ කම්මං। නන්දිතබ්බොති <b>නන්දො</b> වණ්ණබලාදි, සො එතස්සත්ථීති නන්දී। විසාලානි මහන්තානි විසාණානි එතස්සත්ථීති <b>විසාලො,</b> නන්දී ච සො විසාලො චෙති <b>නන්දිවිසාලො</b>ති වචනත්ථං දස්සෙති “නන්දිවිසාලො නාමා”තිආදිනා। <b>සො</b>ති නන්දිවිසාලො, “ආහා”ති පදෙ කත්තා। <b>තත්ථෙවා</b>ති යුඤ්ජිතට්ඨානෙයෙව। <b>අහෙතුකපටිසන්ධිකාලෙපී</b>ති පි-සද්දො අනුග්ගහත්ථවාචකො, පගෙව ද්විහෙතුක තිහෙතුක පටිසන්ධිකාලෙති අත්ථො। “තෙන චා”ති චකාරස්ස අවුත්තසම්පිණ්ඩනත්ථත්තා “අත්තනො කම්මෙන චා”ති අත්ථං සම්පිණ්ඩෙතීති ආහ “අත්තනො කම්මෙන චා”ති। <b>අත්තනො</b>ති නන්දිවිසාලස්ස।
bod:15:<b>එත්ථා</b>ති එතිස්සං පදභාජනියං, “ආහා”ති පදෙ ආධාරො। “යස්මා”ති පදං විභජිතුකාමො”ති පදෙ හෙතු। අට්ඨුප්පත්තියංයෙව “හීනෙනාපී”ති වත්වා පදභාජනියං අවුත්තත්තා ඉදං වුත්තන්ති දට්ඨබ්බං। <b>වෙණුකාරජාතී</b>ති විලීවකාරජාති। <b>නෙසාදජාතී</b>ති එත්ථ කෙවට්ටජාතිපි සඞ්ගහිතා।
bod:පු වුච්චති කරීසං, තං කුසති අපනෙතීති <b>පුක්කුසො</b>। පුප්ඵං වුච්චති කරීසං, කුසුමං වා, තං ඡඩ්ඩෙතීති <b>පුප්ඵඡඩ්ඩකො</b>।
bod:කුටති <pb M=.5/> ඡින්දතීති <b>කොට්ඨො,</b> සොයෙව <b>කොට්ඨකො</b>। යකාරභකාරෙ එකතො යොජෙත්වා “යභා”ති යො අක්කොසො අත්ථි, එසො හීනො නාම අක්කොසොති යොජනා।
bod:16:<b>සබ්බපදෙසූ</b>ති නාමාදීසු සබ්බපදෙසු। <b>එත්ථා</b>ති ඉමස්මිං සික්ඛාපදෙ। <b>අලික</b>න්ති අසච්චං, මිච්ඡාවාචන්ති සම්බන්ධො। යොපි වදතීති යොජනා।
bod:26:<b>පරිහරිත්වා</b>ති <pb V=1.5/> පරිමුඛං කථනං අපනෙත්වා। දවං පරිහාසං කාමෙතීති <b>දවකාමො,</b> තස්ස භාවො <b>දවකම්යං,</b> තංයෙව <b>දවකම්යතා</b>। අනුපසම්පන්නන්ති එත්ථ අකාරස්ස සදිසත්ථමග්ගහෙත්වා අඤ්ඤත්ථොව ගහෙතබ්බොති ආහ “ඨපෙත්වා භික්ඛු”න්තිආදි। යදි හි සදිසත්ථො භවෙය්ය, සාමණෙරොව අනුපසම්පන්නො නාම සියා සණ්ඨානෙන ච පුරිසභාවෙන ච සදිසත්තා, තස්මා අඤ්ඤත්ථොව ගහෙතබ්බොති දට්ඨබ්බං। <b>සබ්බසත්තා</b>ති එත්ථ <b>සබ්බ</b>සද්දො අනවසෙසත්ථො මනුස්සෙ උපාදාය වචනත්ථජානනාජානනපකතිකානං සබ්බසත්තානම්පි ගහිතත්තා।
bod:35:අත්ථපුරෙක්ඛාරො නාමාති වෙදිතබ්බොති සම්බන්ධො। සික්ඛාපදමපෙක්ඛිය නපුංසකලිඞ්ගවසෙන “කිරිය”න්තිආදි වුත්තං। ආපත්තිමපෙක්ඛිය ඉත්ථිලිඞ්ගවසෙන “කිරියා”තිආදි වුත්තං। වජ්ජකම්මසද්දා සික්ඛාපදමපෙක්ඛන්තාපි ආපත්ති, මපෙක්ඛන්තාපි නියතනපුංසකලිඞ්ගත්තා නපුංසකායෙව, තස්මා තෙ ද්වෙ ආපත්තිට්ඨානෙ න වුත්තාති දට්ඨබ්බන්ති। දුතියං।
sub:3:පෙසුඤ්ඤසික්ඛාපදං
bod:36:තතියෙ “ජාතභණ්ඩනාන”න්ති වත්තබ්බෙ අග්යාහිතොතිආදීසු විය විසෙසනපරනිපාතවසෙන “භණ්ඩනජාතාන”න්ති වුත්තන්ති ආහ “සඤ්ජාතභණ්ඩනාන”න්ති। “පුබ්බභාගො”ති වත්වා තස්ස සරූපං දස්සෙති “ඉමිනා ච ඉමිනා චා”තිආදිනා। විරුද්ධං වදති එතෙනාති <b>විවාදො,</b> විග්ගාහිකකථා <pb M=.6/>, තං ආපන්නාති <b>විවාදාපන්නා,</b> තෙසං। පිසති සඤ්චුණ්ණෙතීති <b>පිසුණො,</b> පුග්ගලො, තස්ස ඉදන්ති <b>පෙසුඤ්ඤං,</b> වචනන්ති අත්ථං දස්සෙන්තො ආහ “පෙසුඤ්ඤන්ති පිසුණවාච”න්ති।
bod:37:<b>භික්ඛුපෙසුඤ්ඤෙ</b>ති භික්ඛූනං සන්තිකං උපසංහටෙ පෙසුඤ්ඤවචනෙති ඡට්ඨීසමාසො।
bod:38:“දිස්වා”ති පදං “භණන්තස්සා”ති පදෙ පුබ්බකාලකිරියා, දස්සනං හුත්වාති අත්ථො। තතියං।
sub:4:පදසොධම්මසික්ඛාපදං
bod:44:චතුත්ථෙ පටිමුඛං ආදරෙන සුණන්තීති <b>පතිස්සා,</b> න පතිස්සා <b>අප්පතිස්සා</b>ති දස්සෙන්තො ආහ “අප්පතිස්සවා”ති।
bod:45:“පදසො”ති <pb V=1.6/> එත්ථ සො-පච්චයො විච්ඡත්ථවාචකොති ආහ “පදං පද”න්ති। <b>තත්ථා</b>ති තෙසු චතුබ්බිධෙසු। පදං නාම ඉධ අත්ථජොතකං වා විභත්යන්තං වා න හොති, අථ ඛො ලොකියෙහි ලක්ඛිතො ගාථාය චතුත්ථංසො පාදොව අධිප්පෙතොති ආහ “පදන්ති එකො ගාථාපාදො”ති। අනු පච්ඡා වුත්තපදත්තා දුතියපාදො <b>අනුපදං</b> නාම। අනු සදිසං බ්යඤ්ජනං <b>අනුබ්යඤ්ජන</b>න්ති අත්ථං දස්සෙති “අනුබ්යඤ්ජන”න්තිආදිනා। බ්යඤ්ජනසද්දො පද-පරියායො। යංකිඤ්චි පදං අනුබ්යඤ්ජනං නාම න හොති, පුරිමපදෙන පන සදිසං පච්ඡිමපදමෙව අනුබ්යඤ්ජනං නාම।
bod:වාචෙන්තො හුත්වා නිට්ඨාපෙතීති යොජනා। “එකමෙකං පද”න්ති පදං “නිට්ඨාපෙතී”ති පදෙ කාරිතකම්මං। “ථෙරෙනා”ති පදං “වුත්තෙ”ති පදෙ කත්තා, “එකතො”ති පදෙ සහත්ථො। සාමණෙරො අපාපුණිත්වා භණතීති සම්බන්ධො। <b>මත්තමෙවා</b>ති එත්ථ එවසද්දො මත්තසද්දස්ස අවධාරණත්ථං දස්සෙති, තෙන පකාරං පටික්ඛිපති। “අනිච්ච”න්ති ච “අනිච්චා”ති ච ද්වින්නං පදානං සතිපි ලිඞ්ගවිසෙසත්තෙ අනුබ්යඤ්ජනත්තා ආපත්තිමොක්ඛො නත්ථීති ආහ “අනුබ්යඤ්ජනගණනාය පාචිත්තියා”ති।
bod:<b>බ්රහ්මජාලාදීනී</b>ති <pb M=.7/> එත්ථ ආදිසද්දෙන සාමඤ්ඤඵලසුත්තාදීනි දීඝසුත්තානි (දී॰ නි॰ 1.150 ආදයො) සඞ්ගහිතානි। චසද්දෙන ඔඝතරණසුත්තාදීනි සංයුත්තසුත්තානි (සං॰ නි॰ 1.1) ච චිත්තපරියාදානසුත්තාදීනි අඞ්ගුත්තරසුත්තානි (අ॰ නි॰ 1.2 ආදයො) ච සඞ්ගහිතානි। <b>සො</b>ති දෙවතාභාසිතො වෙදිතබ්බොති යොජනා।
bod:කිඤ්චාපි වදතීති සම්බන්ධො। එත්ථ ච කිඤ්චාපිසද්දො ගරහත්ථවාචකො, පනසද්දො අනුග්ගහත්ථවාචකො। <b>මෙණ්ඩකමිලින්දපඤ්හෙසූ</b>ති මෙණ්ඩකපඤ්හෙ ච මිලින්දපඤ්හෙ ච। <b>ය</b>න්ති සුත්තං වුත්තන්ති සම්බන්ධො। ආරම්මණකථා බුද්ධිකකථා දණ්ඩකකථා ඤාණවත්ථුකථාති යොජෙතබ්බං පෙය්යාලවසෙන වුත්තත්තා। ඉමායො පකරණානි නාමාති වදන්ති। මහාපච්චරියාදීසු වත්වා පරිග්ගහිතොති යොජනා। <b>ය</b>න්ති සුත්තං।
bod:48:<b>තත්රා</b>ති “එකතො උද්දිසාපෙන්තො”ති වචනෙ। <b>උද්දිසාපෙන්තී</b>ති ආචරියං දෙසාපෙන්ති බහුකත්තාරමපෙක්ඛිය බහුවචනවසෙන වුත්තං। <b>තෙහී</b>ති උපසම්පන්නානුපසම්පන්නෙහි। <b>ද්වෙපී</b>ති උපසම්පන්නො ච අනුපසම්පන්නො ච।
bod:<b>උපචාර</b>න්ති <pb V=1.7/> ද්වාදසහත්ථූපචාරං। <b>යෙස</b>න්ති භික්ඛූනං। <b>පලායනකගන්ථ</b>න්ති පරිවජ්ජෙත්වා ගච්ඡන්තං පකරණං। සාමණෙරො ගණ්හාතීති යොජනා।
bod:<b>ඔපාතෙතී</b>ති අවපාතෙති, ගළිතාපෙතීති අත්ථො। <b>සුත්තෙපී</b>ති වෙය්යාකරණසුත්තෙපි। <b>ත</b>න්ති යෙභුය්යෙන පගුණගන්ථං। <b>පරිසඞ්කමාන</b>න්ති සාරජ්ජමානං। යං පන වචනං වුත්තන්ති සම්බන්ධො। <b>කිරියසමුට්ඨානත්තා</b>ති ඉමස්ස සික්ඛාපදස්ස කිරියසමුට්ඨානත්තාති। චතුත්ථං।
sub:5:සහසෙය්යසික්ඛාපදං
bod:49:පඤ්චමෙ මුට්ඨා සති එතෙසන්ති <b>මුට්ඨස්සතී</b>। නත්ථි සම්පජානං එතෙසන්ති <b>අසම්පජානා। භවඞ්ගොතිණ්ණකාලෙ</b>ති නිද්දොක්කමනකාලෙ।
bod:50:“පකතියා”ති පදං “දෙන්තී”ති පදෙ විසෙසනං। තෙ භික්ඛූ දෙන්තීති සම්බන්ධො। “ගාරවෙනා”ති පදඤ්ච “සික්ඛාකාමතායා”ති පදඤ්ච “දෙන්තී”ති පදෙ හෙතු। සීසස්ස උපධානං <b>උස්සීසං,</b> තස්ස කරීයතෙ <b>උස්සීසකරණං</b> <pb M=.8/>, තංයෙව අත්ථො පයොජනං <b>උස්සීසකරණත්ථො,</b> තදත්ථාය। <b>තත්රා</b>ති පුරිමවචනාපෙක්ඛං, “සික්ඛාකාමතායා”ති වචනෙති අත්ථො। නිදස්සනන්ති සෙසො। අථ වා <b>සික්ඛාකාමතායා</b>ති පච්චත්තෙ භුම්මවචනං। “ඉදම්පිස්ස හොති සීලස්මි”න්තිආදීසු (දී॰ නි॰ 1.195 ආදයො) විය। ඉදම්පි සික්ඛාකාමතාය අයං සික්ඛාකාමතා සික්ඛාකාමභාවො හොතීති යොජනා। එස නයො “තත්රිදං සමන්තපාසාදිකාය සමන්තපාසාදිකත්තස්මි”න්තිආදීසුපි। භික්ඛූ ඛිපන්තීති යොජනා। <b>ත</b>න්ති ආයස්මන්තං රාහුලං। <b>අථා</b>ති ඛිපනතො පච්ඡා। <b>ඉද</b>න්ති වත්ථු। සම්මුඤ්චනිකචවරඡඩ්ඩනකානි සන්ධාය වුත්තං। තෙනායස්මතා රාහුලෙන පාතිතං නු ඛොති යොජනා। සො පනායස්මා ගච්ඡතීති සම්බන්ධො। <b>අපරිභොගා අඤ්ඤෙස</b>න්ති අඤ්ඤෙහි න පරිභුඤ්ජිතබ්බා।
bod:51:<b>හී</b>ති සච්චං, යස්මා වා। සයනං <b>සෙය්යා,</b> කායපසාරණකිරියා, සයන්ති එත්ථාති <b>සෙය්යා,</b> මඤ්චපීඨාදි। තදුභයම්පි එකසෙසෙන වා සාමඤ්ඤනිද්දෙසෙන වා එකතො කත්වා “සහසෙය්ය”න්ති වුත්තන්ති දස්සෙන්තො ආහ “සෙය්යා”තිආදි। <b>තත්ථා</b>ති ද්වීසු සෙය්යාසු। <b>තස්මා</b>ති යස්මා ද්වෙ සෙය්යා දස්සිතා, තස්මා। “සබ්බච්ඡන්නා”තිආදිනා ලක්ඛණං වුත්තන්ති යොජනා। <b>පාකටවොහාර</b>න්ති ලොකෙ විදිතං වචනං। <b>දුස්සකුටිය</b>න්ති දුස්සෙන ඡාදිතකුටියං। අට්ඨකථාසු යථාවුත්තෙ පඤ්චවිධච්ඡදනෙයෙව ගය්හමානෙ කො දොසොති ආහ “පඤ්චවිධච්ඡදනෙයෙවා”තිආදි। යං පන <pb V=1.8/> සෙනාසනං පරික්ඛිත්තන්ති සම්බන්ධො। <b>පාකාරෙන වා</b>ති ඉට්ඨකසිලාදාරුනා වා। <b>අඤ්ඤෙන වා</b>ති කිලඤ්ජාදිනා වා। <b>වත්ථෙනපී</b>ති පිසද්දො පගෙව ඉට්ඨකාදිනාති දස්සෙති। <b>යස්සා</b>ති සෙනාසනසඞ්ඛාතාය සෙය්යාය। උපරීති වා සමන්තතොති වා යොජනා। එකෙන ද්වාරෙන පවිසිත්වා සබ්බපාසාදස්ස වළඤ්ජිතබ්බතං සන්ධාය වුත්තං “එකූපචාරො”ති। සතගබ්භං වා චතුස්සාලං එකූපචාරං හොතීති සම්බන්ධො। <b>ත</b>න්ති සෙනාසනසඞ්ඛාතං සෙය්යං।
bod:<b>තත්ථා</b>ති සෙනාසනසඞ්ඛාතායං සෙය්යායං। සම්බහුලා සාමණෙරා සචෙ හොන්ති, එකො භික්ඛු සචෙ හොතීති යොජනා। “සාමණෙරා”ති <pb M=.9/> ඉදං පච්චාසන්නවසෙන වුත්තං, උපලක්ඛණවසෙන වා අඤ්ඤෙහිපි සහසෙය්යානං ආපත්තිසම්භවතො। තෙති සාමණෙරා। <b>සබ්බෙස</b>න්ති භික්ඛූනං। <b>තස්සා</b>ති සාමණෙරස්ස। <b>එසෙව නයො</b>ති එසො එව නයො, න අඤ්ඤො නයොති අත්ථො। අථ වා <b>එසෙව නයො</b>ති එසො ඉව නයො, එසො එතාදිසො නයො ඉව අයං නයො දට්ඨබ්බොති අත්ථො।
bod:<b>අපි චා</b>ති එකංසෙන। <b>එත්ථා</b>ති ඉමස්මිං සික්ඛාපදෙ। <b>චතුක්ක</b>න්ති එකාවාසඑකානුපසම්පන්නං, එකාවාසනානුපසම්පන්නං, නානාවාසඑකානුපසම්පන්නං, නානාවාසනානුපසම්පන්නන්ති චතුසමූහං, චතුපරිමාණං වා। <b>යො</b>ති භික්ඛු। <b>හි</b>සද්දො විත්ථාරජොතකො, තං වචනං විත්ථාරයිස්සාමීති අත්ථො, විත්ථාරො මයා වුච්චතෙති වා। <b>දෙවසික</b>න්ති දිවසෙ දිවසෙ। <b>ණික</b>පච්චයො හි විච්ඡත්ථවාචකො। යොපි සහසෙය්යං කප්පෙති, තස්සාපි ආපත්තීති යොජෙතබ්බො। <b>තත්රා</b>ති “තිරච්ඡානගතෙනාපී”ති වචනෙ।
gax:“අපදානං අහිමච්ඡා, ද්විපදානඤ්ච කුක්කුටී।
gae:චතුප්පදානං මජ්ජාරී, වත්ථු පාරාජිකස්සිමා”ති॥ (පාරා॰ අට්ඨ॰ 1.55)।
bod:ඉමං ගාථං සන්ධාය වුත්තං “වුත්තනයෙනෙවා”ති। <b>තස්මා</b>ති යස්මා වෙදිතබ්බො, තස්මා। <b>ගොධා</b>ති කුණ්ඩො। <b>බිළාලො</b>ති ආඛුභුජො। <b>මඞ්ගුසො</b>ති නකුලො।
bod:අසම්බද්ධභිත්තිකස්ස කතපාසාදස්සාති යොජනා। <b>තුලා</b>ති එත්ථ තුලා නාම ථම්භාන, මුපරි දක්ඛිණුත්තරවිත්ථාරවසෙන ඨපිතො දාරුවිසෙසො ථලති ථම්භෙසු පතිට්ඨාතීති කත්වා। තා පන හෙට්ඨිමපරිච්ඡෙදතො තිස්සො, උක්කට්ඨපරිච්ඡෙදෙන පන පඤ්චසත්තනවාදයො। නානූපචාරෙ පාසාදෙති සම්බන්ධො।
bod:<b>වාළසඞ්ඝාටාදීසූ</b>ති <pb V=1.9/> වාළරූපං දස්සෙත්වා කතෙසු සඞ්ඝාටාදීසු। ආදිසද්දෙන තුලං සඞ්ගණ්හාති। එත්ථ ච <b>සඞ්ඝාටො</b> නාම තුලාන, මුපරි පුබ්බපච්ඡිමායාමවසෙන ඨපිතො කට්ඨවිසෙසො සම්මා ඝටෙන්ති එත්ථ ගොපානස්යාදයොති <pb M=.10/> කත්වා। තෙ පන තයො හොන්ති। <b>නිබ්බකොසබ්භන්තරෙ</b>ති ඡදනකොටිඅබ්භන්තරෙ। පරිමණ්ඩලං වා චතුරස්සං වා සෙනාසනං හොතීති සම්බන්ධො। <b>තත්රා</b>ති තස්මිං සෙනාසනෙ। අපරිච්ඡින්නො ගබ්භස්ස උපචාරො එතෙසන්ති <b>අපරිච්ඡින්නගබ්භූපචාරා</b> සබ්බගබ්භා, තෙ පවිසන්තීති අත්ථො। නිපන්නානං භික්ඛූනන්ති යොජනා। <b>තත්රා</b>ති තස්මිං පමුඛෙ। පමුඛස්ස සබ්බච්ඡන්නත්තා, සබ්බපරිච්ඡන්නත්තා ච ආපත්තිං කරොතීති යොජනා। නනු පමුඛෙ ඡන්නමෙව අත්ථි, නො පරිච්ඡන්නන්ති ආහ “ගබ්භපරික්ඛෙපො”තිආදි। <b>හී</b>ති සච්චං।
bod:යං පන අන්ධකට්ඨකථායං වුත්තන්ති සම්බන්ධො। <b>ජගතී</b>ති පථවියා ච මන්දිරාලින්දවත්ථුස්ස ච නාමමෙතං। ඉධ පන මන්දිරාලින්දවත්ථුසඞ්ඛාතා භූභෙදා ගහිතා। <b>තත්ථා</b>ති අන්ධකට්ඨකථායං। කස්මා පාළියා න සමෙතීති ආහ “දසහත්ථුබ්බෙධාපී”තිආදි। <b>හී</b>ති යස්මා। <b>තත්ථා</b>ති අන්ධකට්ඨකථායං। යෙපි මහාපාසාදා හොන්තීති යොජනා। <b>තෙසුපී</b>ති මහාපාසාදෙසුපි।
bod:සුධාඡදනමණ්ඩපස්සාති එත්ථ <b>“සුධා”</b>ති ඉදං උපලක්ඛණවසෙන වුත්තං යෙන කෙනචි ඡදනමණ්ඩපස්සාපි අධිප්පෙතත්තා। මණ්ඩං වුච්චති සූරියරස්මි, තං පාති රක්ඛති, තතො වා ජනන්ති <b>මණ්ඩපං</b>। නනු එකූපචාරං හොති පාකාරස්ස ඡිද්දත්තාති ආහ “න හී”තිආදි। <b>හී</b>ති සච්චං, යස්මා වා। වළඤ්ජනත්ථාය එවාති එවකාරො යොජෙතබ්බො। තෙනාහ “න වළඤ්ජනූපච්ඡෙදනත්ථායා”ති। අථ වා “සද්දන්තරත්ථාපොහනෙන සද්දො අත්ථං වදතී”ති (උදා॰ අට්ඨ॰ 1; දී॰ නි॰ ටි॰ 1.1; ම॰ නි॰ ටී॰ 1.මූලපරියායසුත්තවණ්ණනා; සං॰ නි॰ ටී॰ 1.1.ඔඝතරණසුත්තවණ්ණනා; අ॰ නි॰ ටී॰ 1.1.රුපාදිවග්ගවණ්ණනා) වුත්තත්තා “න වළඤ්ජනූපච්ඡෙදනත්ථායා”ති වුත්තං। <b>කවාට</b>න්ති එත්ථ ද්වාරමෙව අධිප්පෙතං පරියායෙන වුත්තත්තා, අසති ච ද්වාරෙ කවාටස්සාභාවතො। සංවරණවිවරණකාලෙ කවති සද්දං කරොතීති <b>කවාටං</b>।
bod:<b>තත්රා</b>ති “එකූපචාරත්තා”ති වචනෙ। <b>යස්සා</b>ති පරවාදිනො। අනුයොගො සියාති යොජනා। <b>ඉධා</b>ති ඉමස්මිං සහසෙය්යසික්ඛාපදෙ, වුත්තන්ති සම්බන්ධො। <b>තත්ථා</b>ති පිහිතද්වාරෙ ගබ්භෙ। <b>සො</b>ති පරවාදී। සබ්බච්ඡන්නත්තා ආපත්ති ඉති වුත්තෙති යොජනා। එසෙව නයො <pb M=.11/> “සබ්බපරිච්ඡන්නතා න හොතී”ති එත්ථාපි। <b>පච්චාගමිස්සතී</b>ති පති ආගමිස්සති, පුන ආගමිස්සතීති අත්ථො।
bod:<b>බ්යඤ්ජනමත්තෙනෙවා</b>ති “සබ්බච්ඡන්නා”තිආදිඅක්ඛරපදමත්තෙනෙව, න අත්ථවසෙන। “එවඤ්ච සතී”ති <pb V=1.10/> ඉමිනා අබ්යාපිතදොසං දස්සෙති। <b>තතො</b>ති අනාපත්තිතො, පරිහායෙය්යාති සම්බන්ධො। <b>තස්මා</b>ති යස්මා අනියතෙසු වුත්තං, තස්මා। <b>තත්ථා</b>ති අනියතෙසු। <b>ඉධාපී</b>ති ඉමස්මිං සික්ඛාපදෙපි। <b>යං ය</b>න්ති සෙනාසනං। <b>සබ්බත්ථා</b>ති සබ්බෙසු සෙනාසනෙසු, සහසෙය්යාපත්ති හොතීති සම්බන්ධො।
bod:53:ද්වීසු අට්ඨකථාවාදෙසු මහාඅට්ඨකථාවාදොව යුත්තොති සො පච්ඡා වුත්තො।
bod:<b>ඉමිනාපී</b>ති සෙනම්බමණ්ඩපෙනාපි। <b>එත</b>න්ති ජගතියා අපරික්ඛිත්තතං। <b>යථා</b>ති යංසද්දත්ථො තතියන්තනිපාතො, යෙන සෙනම්බමණ්ඩපෙනාති අත්ථොති। පඤ්චමං।
sub:6:දුතියසහසෙය්යසික්ඛාපදං
bod:55:ඡට්ඨෙ ආගන්තුකා වසන්ති එත්ථාති <b>ආවසථො,</b> ආවසථො ච සො අගාරඤ්චෙති <b>ආවසථාගාර</b>න්ති දස්සෙන්තො ආහ “ආගන්තුකානං වසනාගාර”න්ති। මනුස්සානං සන්තිකා වචනං සුත්වාති වචනසෙසො යොජෙතබ්බො। <b>සාටක</b>න්ති උත්තරසාටකං, නිවත්ථවත්ථන්තිපි වදන්ති। <b>අච්චාගම්මා</b>ති ත්වාපච්චයන්තපදස්ස සම්බන්ධං දස්සෙතුමාහ “පවත්තො”ති। යථා ඔමසවාදසික්ඛාපදෙ අක්කොසෙතුකාමතාය ඛත්තියං “චණ්ඩාලො”ති වදතො අලිකං භණතොපි මුසාවාදසික්ඛාපදෙන අනාපත්ති, ඔමසවාදසික්ඛාපදෙනෙව ආපත්ති, එවමිධාපි මාතුගාමෙන සහ සයතො පඨමසහසෙය්යසික්ඛාපදෙන අනාපත්ති, ඉමිනාව ආපත්තීති දට්ඨබ්බන්ති। ඡට්ඨං।
sub:7:ධම්මදෙසනාසික්ඛාපදං
bod:60:සත්තමෙ <pb M=.12/> <b>මහාද්වාරෙ</b>ති බහි ඨිතෙ මහාද්වාරෙ। ආගම්ම, පවිසිත්වා වා වසනට්ඨානත්තා ඔවරකො ආවසථො නාමාති ආහ “ඔවරකද්වාරෙ”ති। <b>සුනිග්ගතෙනා</b>ති සුට්ඨු බහි නික්ඛමිත්වා ගතෙන සද්දෙන। “අඤ්ඤාතු”න්ති පදස්ස “න ඤාතු”න්ති අත්ථං පටික්ඛිපන්තො ආහ “ආජානිතු”න්ති। ඉමිනා නකාරවිකාරො අඉති නිපාතො න හොති, ආඉති උපසග්ගොති පන දස්සෙති। “විඤ්ඤුනා පුරිසෙනා”ති එත්තකමෙව අවත්වා “පුරිසවිග්ගහෙනා”ති වදන්තො මනුස්සපුරිසවිග්ගහං ගහෙත්වා ඨිතෙන යක්ඛෙන පෙතෙන තිරච්ඡානගතෙන සද්ධිං ඨිතාය මාතුගාමස්ස දෙසෙතුං න වට්ටතීති දස්සෙති। <b>න යක්ඛෙනා</b>ති යක්ඛෙන සද්ධිං ඨිතාය මාතුගාමස්ස දෙසෙතුං න වට්ටතීති යොජනා। එස නයො “න පෙතෙන, න තිරච්ඡානගතෙනා”ති එත්ථාපි।
bod:66:<b>ඡප්පඤ්චවාචාහී</b>ති <pb V=1.11/> එත්ථ “පඤ්චා”ති වාචාසිලිට්ඨවසෙන වුත්තං කස්සචි පයොජනස්සාභාවා। <b>තත්ථා</b>ති “ඡප්පඤ්චවාචාහී”ති පදෙ। එකො ගාථාපාදො එකා වාචාති වදන්තො චුණ්ණියෙ විභත්යන්තං එකං පදං එකා වාචා නාමාති දස්සෙති, අත්ථජොතකපදං වා වාක්යපදං වා න ගහෙතබ්බං। “එකං පදං පාළිතො, පඤ්ච අට්ඨකථාතො”ති ඉමිනා “ද්වෙ පදානි පාළිතො, චත්තාරි අට්ඨකථාතො”තිආදිනයොපි ගහෙතබ්බො। ඡපදානතික්කමොයෙව හි පමාණං। <b>තස්මි</b>න්ති එත්ථ සති විභත්තිවිපල්ලාසෙ ලිඞ්ගස්සාපි විපල්ලාසො හොති “තස්මි”න්ති පුල්ලිඞ්ගෙන වුත්තත්තා। සති ච විභත්තිවිපල්ලාසෙ “තස්සා”ති ඉත්ථිලිඞ්ගභාවෙන පවත්තා। “මාතුගාමස්සා”ති නියතපුල්ලිඞ්ගාපෙක්ඛනස්ස අසම්භවතො අත්ථවසෙන “එකිස්සා”ති ඉත්ථිලිඞ්ගභාවෙන වුත්තං। ඉමිනා භෙදලිඞ්ගනිස්සිතො විසෙසනවිසෙස්යොපි අත්ථීති දස්සෙති। <b>තුම්හාක</b>න්ති නිද්ධාරණසමුදායො। “සුණාථා”ති අවත්වා ආභොගොපි වට්ටතීති ආහ “පඨම”න්තිආදි। <b>පඨම</b>න්ති ච පඨමමෙව। තෙන වුත්තං “න පච්ඡා”ති। පුට්ඨො හුත්වා භික්ඛු කථෙතීති යොජනාති। සත්තමං।
sub:8:භූතාරොචනසික්ඛාපදං
bod:67:අට්ඨමෙ <pb M=.13/> <b>තත්ථා</b>ති චතුත්ථපාරාජිකසික්ඛාපදෙ। <b>ඉධා</b>ති භූතාරොචනසික්ඛාපදෙ। <b>හී</b>ති සච්චං, යස්මා වා। <b>පයුත්තවාචා</b>ති පච්චයෙහි යුත්තා වාචා। <b>තථා</b>ති තතො ගුණාරොචනකාරණා, අරියා සාදියිංසූති යොජනා।
bod:යතසද්දානං නිච්චසම්බන්ධත්තා වුත්තං “යෙ”තිආදි। <b>සබ්බෙපී</b>ති පුථුජ්ජනාරියාපි। <b>භූත</b>න්ති විජ්ජමානං। කස්මා සබ්බෙපි පටිජානිංසු, නනු අරියෙහි අත්තනො ගුණානං අනාරොචිතත්තා න පටිජානිතබ්බන්ති ආහ “අරියානම්පී”තිආදි। <b>හී</b>ති සච්චං, යස්මා වා। අරියානම්පි අබ්භන්තරෙ උත්තරිමනුස්සධම්මො යස්මා භූතො හොති, තස්මා සබ්බෙපි “භූතං භගවා”ති පටිජානිංසූති යොජනා। යස්මා භාසිතො විය හොති, තස්මාති යොජනා। අරියා පටිජානිංසූති සම්බන්ධො। <b>අනාදීනවදස්සිනො</b>ති දොසස්ස අදස්සනධම්මා। <b>තෙහී</b>ති අරියෙහි, භාසිතොති සම්බන්ධො। යං පිණ්ඩපාතං උප්පාදෙසුන්ති යොජනා। <b>අඤ්ඤෙ</b>ති පුථුජ්ජනා। <b>සබ්බසඞ්ගාහිකෙනෙවා</b>ති සබ්බෙසං පුථුජ්ජනාරියානං සඞ්ගහණෙ පවත්තෙනෙව। <b>සික්ඛාපදවිභඞ්ගෙපී</b>ති සික්ඛාපදස්ස පදභාජනියෙපි। <b>තත්ථා</b>ති චතුත්ථපාරාජිකෙ। <b>ඉධා</b>ති ඉමස්මිං සික්ඛාපදෙ।
bod:77:උත්තරිමනුස්සධම්මමෙව සන්ධාය වුත්තං, න සුතාදිගුණන්ති අත්ථො। <b>අන්තරා වා</b>ති පරිනිබ්බානකාලතො අඤ්ඤස්මිං කාලෙ වා। <b>අතිකඩ්ඪියමානෙනා</b>ති අතිනිප්පීළියමානෙන। <b>උම්මත්තකස්සාති</b> <pb V=1.12/> <b>ඉදං පනා</b>ති එත්ථ ඉති-සද්දො ආද්යත්ථො। තෙන “ඛිත්තචිත්තස්සා”තිආදිං සඞ්ගණ්හාති। <b>දිට්ඨිසම්පන්නාන</b>න්ති මග්ගපඤ්ඤාය, ඵලපඤ්ඤාය ච සම්පන්නානං। <b>අනාපත්තී</b>ති පාචිත්තියාපත්තියා අනාපත්ති න වත්තබ්බා, ආපත්තියෙව හොති, තස්මා “උම්මත්තකස්ස අනාපත්තී”ති න වත්තබ්බන්ති අධිප්පායොති। අට්ඨමං।
sub:9:දුට්ඨුල්ලාරොචනසික්ඛාපදං
bod:78:නවමෙ <b>තත්රා</b>ති තස්සං “දුට්ඨුල්ලා නාමා”තිආදිපාළියං, තාසු වා පාළිඅට්ඨකථාසු। <b>විචාරණා</b>ති වීමංසනා। <b>උපසම්පන්නසද්දෙ</b>ති උපසම්පන්නසද්දත්ථභාවෙ <pb M=.14/>। එත්ථ හි සද්දෙ වුච්චමානෙ අවිනාභාවතො සද්දෙන අත්ථොපි වුත්තො, විනාපි භාවපච්චයෙන භාවත්ථස්ස ඤාතබ්බත්තා භාවොපි ගහෙතබ්බො, තස්මා වුත්තං “උපසම්පන්නසද්දත්ථභාවෙ”ති। එසෙව නයො “දුට්ඨුල්ලසද්දෙ”ති එත්ථාපි। එතං පරිමාණං යස්සාති <b>එතං,</b> “තෙරස සඞ්ඝාදිසෙසා”ති වචනං। එතං එව වත්තබ්බං, න “චත්තාරි ච පාරාජිකානී”ති ඉදන්ති අත්ථො। <b>තත්ථා</b>ති පාළියං। කස්සචි විමති භවෙය්ය, කිං භවෙය්යාති යොජනා। ආපත්තිං ආරොචෙන්තෙන අක්කොසන්තස්ස සමානත්තා වුත්තං “එවං සතී”තිආදි। <b>පාචිත්තියමෙව චා</b>ති චසද්දො බ්යතිරෙකත්ථො, න දුක්කටං ආපජ්ජතීති අත්ථො। <b>හී</b>ති සච්චං। <b>එත</b>න්ති පාචිත්තියාපජ්ජනතං, “අසුද්ධො හොති…පෙ॰… ඔමසවාදස්සා”ති වචනං වා, වුත්තන්ති සම්බන්ධො। <b>එත්ථා</b>ති පාළියං। <b>අට්ඨකථාචරියාවෙ</b>ති එත්ථ එවකාරො අට්ඨානයොගො, පමාණන්ති එත්ථ යොජෙතබ්බො, කාරණමෙවාති අත්ථො। තෙන වුත්තං “න අඤ්ඤා විචාරණා”ති। අථ වා <b>අඤ්ඤා</b>ති සාම්යත්ථෙ පච්චත්තවචනමෙතං, න අඤ්ඤෙසං විචාරණා පමාණන්ති අත්ථො। එවඤ්හි සති එවකාරො ඨානයොගොව। <b>පුබ්බෙපි චා</b>ති ගන්ථාරම්භකාලෙපි ච।
bod:<b>එත</b>න්ති අට්ඨකථාචරියානං පමාණතං। සංවරත්ථාය එව, අනාපජ්ජනත්ථාය එව ච අනුඤ්ඤාතන්ති යොජනා। තෙනාහ “න තස්ස”ත්යාදි। <b>තස්මා</b>ති යස්මා භික්ඛුභාවො නාම න අත්ථි, තස්මා සුවුත්තමෙවාති සම්බන්ධො।
bod:80:<b>සා</b>ති භික්ඛුසම්මුති, සඞ්ඝෙන කාතබ්බාති යොජනා। <b>කත්ථචී</b>ති කිස්මිඤ්චි ඨානෙ। <b>ඉධා</b>ති ඉමස්මිං සික්ඛාපදෙ। “වුත්තත්තා”ති පදං “කාතබ්බා”ති පදෙ හෙතු। <b>එසා</b>ති එසො භික්ඛු। <b>හිතෙසිතායා</b>ති හිතස්ස එසිතාය, අත්ථස්ස ඉච්ඡතායාති අත්ථො।
bod:82:<b>සෙසානී</b>ති <pb V=1.13/> ආදිම්හි පඤ්චසික්ඛාපදතො සෙසානි උපරි පඤ්ච සික්ඛාපදානි। <b>අස්සා</b>ති අනුපසම්පන්නස්ස। <b>ඝටෙත්වා</b>ති සම්බන්ධං කත්වාති। නවමං।
sub:10:පථවීඛණනසික්ඛාපදං
bod:86:දසමෙ <pb M=.15/> භගවා දස්සෙතීති යොජනා। <b>එත්ථා</b>ති පථවියං। <b>තත්ථා</b>ති තෙසු පාසාණාදීසු। <b>මුට්ඨිප්පමාණතො</b>ති ඛටකපමාණතො। <b>සා</b>ති අදඩ්ඪපථවී। <b>හත්ථිකුච්ඡිය</b>න්ති එවංනාමකෙ ඨානෙ। එකපච්ඡිපූරං පථවින්ති සම්බන්ධො। <b>තෙසංයෙවා</b>ති අප්පපංසුඅප්පමත්තිකාපදානං එව। <b>හී</b>ති සච්චං, යස්මා වා। <b>එත</b>න්ති යෙභුය්යෙනපාසාණාදිපඤ්චකං। <b>ත</b>න්ති කුසීතං। <b>ආණාපෙත්වා</b>ති එත්ථ “ආණ පෙසනෙ”ති ධාතුපාඨෙසු වුත්තත්තා ආණධාතුයෙව පෙසනසඞ්ඛාතං හෙත්වත්ථං වදති, න ණාපෙපච්චයො, සො පන ධාත්වත්ථෙයෙව වත්තති। න හි තස්ස විසුං වුත්තො අභිධෙය්යො අත්ථි ධාත්වත්ථතො අඤ්ඤස්ස අභිධෙය්යස්සාභාවා। <b>තාවා</b>ති පඨමං පාළිමුත්තකවිනිච්ඡයස්ස, තතො වා।
bod:පොක්ඛරං පදුමං නෙතීති <b>පොක්ඛරණී</b>। “සොධෙන්තෙහී”ති පදං “උස්සිඤ්චිතුං අපනෙතු”න්ති පදෙසු භාවකත්තා। <b>යො</b>ති “තනුකද්දමො”ති පදෙන යොජෙතබ්බො। යො තනුකද්දමොති හි අත්ථො। <b>කුටෙහී</b>ති ඝටෙහි। <b>උස්සිඤ්චිතු</b>න්ති උක්ඛිපිත්වා, උද්ධරිත්වා වා සිඤ්චිතුං। <b>තත්රා</b>ති සුක්ඛකද්දමෙ, “යො”ති පදෙ අවයවීආධාරො। <b>යො</b>ති සුක්ඛකද්දමො।
bod:<b>තට</b>න්ති කූලං। <b>උදකසාමන්තා</b>ති උදකස්ස සමීපෙ। <b>ඔමකචතුමාස</b>න්ති චතුමාසතො ඌනකං। <b>ඔවට්ඨ</b>න්ති දෙවෙන ඔවස්සිතං හොති සචෙති යොජනා। <b>පතතී</b>ති තටං පතති। <b>උදකෙයෙවා</b>ති පකතිඋදකෙයෙව। <b>උදකස්සා</b>ති වස්සොදකස්ස। <b>තත්ථා</b>ති පාසාණපිට්ඨියං। <b>පඨමමෙවා</b>ති සොණ්ඩිඛණනතො පඨමං එව। <b>උදකෙ පරියාදිණ්ණෙ</b>ති උදකෙ සුක්ඛෙ। <b>පච්ඡා</b>ති උදකපූරතො පච්ඡා। <b>තත්ථා</b>ති සොණ්ඩියං। <b>උදකෙයෙවා</b>ති මූලඋදකෙයෙව। <b>උදක</b>න්ති ආගන්තුකඋදකං। <b>අල්ලීයතී</b>ති පිට්ඨිපාසාණෙ ලග්ගති। <b>තම්පී</b>ති සුඛුමරජම්පි। <b>අකතපබ්භාරෙ</b>ති වළඤ්ජෙන අකතෙ පබ්භාරෙ। උපචිකාහි වමීයති, ඝරගොළිකාදයො වා සත්තෙ වමතීති <b>වම්මිකො</b>।
bod:ගාවීනං <pb M=.16/> ඛුරො කණ්ටකසදිසත්තා <b>ගොකණ්ටකො</b> නාම, තෙන ඡින්නො කද්දමො “ගොකණ්ටකො”ති වුච්චති। අච්ඡදනං වා විනට්ඨච්ඡදනං වා පුරාණසෙනාසනං හොතීති යොජනා। <b>තතො</b>ති <pb V=1.14/> පුරාණසෙනාසනතො, ගණ්හිතුං වට්ටතීති සම්බන්ධො। <b>අවසෙස</b>න්ති විනට්ඨච්ඡදනතො। අවසෙසං ඉට්ඨකං ගණ්හාමි ඉති සඤ්ඤායාති යොජෙතබ්බො। <b>තෙනා</b>ති ඉට්ඨකාදිනා। <b>යා යා</b>ති මත්තිකා। <b>අතින්තා</b>ති අනල්ලා, අකිලින්නාති අත්ථො।
bod:<b>තස්මි</b>න්ති මත්තිකාපුඤ්ජෙ। <b>සබ්බො</b>ති සකලො මත්තිකාපුඤ්ජො। <b>අස්සා</b>ති මත්තිකාපුඤ්ජස්ස। “කප්පියකාරකෙහී”ති පදං “අපනාමෙත්වා”ති පදෙ කාරිතකම්මං। කස්මා වට්ටතීති ආහ “උදකෙනා”තිආදි। <b>හී</b>ති සච්චං, යස්මා වා।
bod:<b>තත්ථා</b>ති මත්තිකාපාකාරෙ। <b>අඤ්ඤම්පී</b>ති මණ්ඩපථම්භතො අඤ්ඤම්පි। <b>තෙන අපදෙසෙනා</b>ති තෙන පාසාණාදිපවට්ටනලෙසෙන।
bod:<b>පස්සාවධාරායා</b>ති මුත්තසොතාය। <b>කත්තරයට්ඨියා</b>ති කත්තරදණ්ඩෙන। එත්ථ හි කත්තරයති අඞ්ගපච්චඞ්ගානං සිථිලභාවෙන සිථිලො හුත්වා භවතීති කත්වා <b>කත්තරො</b> වුච්චති ජිණ්ණමනුස්සො, තෙන එකන්තතො ගහෙතබ්බත්තා කත්තරෙන ගහිතා යට්ඨි, කත්තරස්ස යට්ඨීති වා කත්වා කත්තරයට්ඨි වුච්චති කත්තරදණ්ඩො। දන්තජපඨමක්ඛරෙන සජ්ඣායිතබ්බො। <b>වීරියසම්පග්ගහණත්ථ</b>න්ති වීරියස්ස සුට්ඨු පග්ගණ්හනත්ථං, වීරියස්ස උක්ඛිපනත්ථන්ති අත්ථො। කෙචි භික්ඛූති යොජනා।
bod:87:<b>තත්රාපී</b>ති ඉට්ඨකකපාලාදීසුපි। <b>හී</b>ති සච්චං। <b>තෙසං අනුපාදානත්තා</b>ති තෙසං ඉට්ඨකාදීනං අග්ගිස්ස අනින්ධනත්තා। <b>හී</b>ති සච්චං, යස්මාවා। <b>තානී</b>ති ඉට්ඨකාදීනි। <b>අවිසයත්තා</b>ති ආපත්තියා අනොකාසත්තා। <b>තිණුක්ක</b>න්ති තිණමයං උක්කං। <b>තත්ථෙවා</b>ති මහාපච්චරියං එව। අරීයති අග්ගිනිප්ඵාදනත්ථං ඝංසීයති එත්ථාති <b>අරණී,</b> හෙට්ඨා නිමන්ථනීයදාරු। සහ ධනුනා එති පවත්තතීති <b>සහිතො,</b> උපරි නිමන්ථනදාරු। අරණී ච සහිතො ච අරණීසහිතො, තෙන අග්ගිං නිබ්බත්තෙත්වාති යොජනා। යථා කරියමානෙ න ඩය්හති, තථා කරොහීති සම්බන්ධො।
bod:88:<b>ආවාටං</b> <pb M=.17/> <b>ජානා</b>ති ආවාටං කාතුං, ඛණිතුං වා ජානාහීති අත්ථො। “එවං මහාමත්තිකං ජාන, ථුසමත්තිකං ජානා”ති එත්ථාපි යථාලාභං සම්පදානවාචකපදං අජ්ඣාහරිත්වා යොජනා කාතබ්බා। <b>සා</b>ති පථවී। <b>තෙනා</b>ති පවට්ටනාදිනාති। දසමං।
cen:මුසාවාදවග්ගො පඨමො।
tit:2:භූතගාමවග්ගො
sub:1:භූතගාමසික්ඛාපද-අත්ථයොජනා
bod:89:දුතියවග්ගස්ස <pb V=1.15/> පඨමෙ <b>තස්සා</b>ති දෙවතාය। <b>උක්ඛිත්තං ඵරසු</b>න්ති උද්ධං ඛිත්තං කුඨාරිං। <b>නිග්ගහෙතු</b>න්ති සණ්ඨාතුං, නිවත්තෙතුං වා। <b>චක්ඛුවිසයාතීතෙ</b>ති පසාදචක්ඛුස්ස ගොචරාතික්කන්තෙ। <b>මහාරාජසන්තිකා</b>ති වෙස්සවණමහාරාජස්ස සන්තිකා। <b>ථනමූලෙයෙවා</b>ති ථනසමීපෙයෙව। <b>හිමවන්තෙ</b>ති හිමඋග්ගිරණෙ වනෙ, හිමයුත්තෙ වා। <b>තත්ථා</b>ති හිමවන්තෙ, දෙවතාසන්නිපාතෙ වා। <b>රුක්ඛධම්මො</b>ති රුක්ඛසභාවො। රුක්ඛධම්මො ච නාම ඡෙදනභෙදනාදීසු රුක්ඛානං අචෙතනත්තා කොපස්ස අකරණං, තස්මිං රුක්ඛධම්මෙ ඨිතා දෙවතා රුක්ඛධම්මෙ ඨිතා නාම, ඡෙදනභෙදනාදීසු රුක්ඛස්ස විය රුක්ඛට්ඨකදෙවතාය අකොපනං රුක්ඛධම්මෙ ඨිතා නාමාති අධිප්පායො। <b>තත්ථා</b>ති තාසු සන්නිපාතදෙවතාසු। <b>ඉතී</b>ති ඉමස්ස අලභනස්ස, ඉමස්මිං අලභනෙ වා, ආදීනවන්ති සම්බන්ධො। <b>භගවතො චා</b>ති ච-සද්දො “පුබ්බචරිත”න්ති එත්ථ යොජෙතබ්බො। ඉමඤ්ච ආදීනවං අද්දස, භගවතො පුබ්බචරිතඤ්ච අනුස්සරීති වාක්යසම්පිණ්ඩනවසෙන යොජනා කාතබ්බා। <b>තෙනා</b>ති දස්සනානුස්සරණකාරණෙන। <b>අස්සා</b>ති දෙවතාය। සංවිජ්ජති පිතා අස්සාති <b>සපිතිකො,</b> පුත්තො। (<b>තාවා</b>ති අතිවිය, පටිසඤ්චික්ඛන්තියාති සම්බන්ධො) “මරියාදං බන්ධිස්සතී”ති වත්වා තස්ස අත්ථං දස්සෙන්තො ආහ “සික්ඛාපදං පඤ්ඤපෙස්සතී”ති। ඉති පටිසඤ්චික්ඛන්තියා අස්සා දෙවතාය එතදහොසීති යොජනා।
bod:<b>යො</b>ති <pb M=.18/> යො කොචි ජනො। <b>වෙ</b>ති එකන්තෙන। <b>උප්පතිත</b>න්ති උප්පජ්ජනවසෙන අත්තනො උපරි පතිතං। <b>භන්ත</b>න්ති භමන්තං ධාවන්තං, <b>වාරයෙ</b>ති නිවාරෙය්ය නිග්ගණ්හෙය්යාති අත්ථො। <b>ත</b>න්ති ජනං। අයං පනෙත්ථ යොජනා – සාරථි භන්තං රථං වාරයෙ ඉව, තථා යො වෙ උප්පතිතං කොධං වාරයෙ, තං අහං සාරථිං ඉති බ්රූමි। ඉතරො කොධනිවාරකතො අඤ්ඤො රාජඋපරාජාදීනං සාරථිභූතො ජනො රස්මිග්ගාහො රජ්ජුග්ගාහො නාමාති।
bod:දුතියගාථාය වෙජ්ජො <b>විසටං</b> විත්ථතං <b>සප්පවිසං</b> සප්පස්ස ආසීවිසස්ස විසං ගරළං <b>ඔසධෙහි</b> භෙසජ්ජෙන, මන්තෙන ච විනෙති ඉව, තථා යො භික්ඛවෙ උප්පතිතං කොධං මෙත්තාය විනෙති, සො භික්ඛු <b>උරගො</b> භුජගො <b>පුරාණං</b> පුරෙ භවං <b>ජිණ්ණං</b> පුරාණත්තා ජිණ්ණං තචං ජහාති ඉව, තථා <b>ඔරපාරං</b> අපාරසඞ්ඛාතං පඤ්චොරම්භාගියසංයොජනං ජහාතීති යොජනා කාතබ්බා।
bod:<b>තත්රා</b>ති <pb V=1.16/> ද්වීසු ගාථාසු। වත්ථු පන විනයෙ ආරූළ්හන්ති යොජනා। <b>අථා</b>ති පච්ඡා। <b>යස්ස දෙවපුත්තස්සා</b>ති යෙන දෙවපුත්තෙන। <b>පරිග්ගහො</b>ති පරිච්ඡින්දිත්වා ගහිතො। <b>සො</b>ති දෙවපුත්තො। <b>තතො</b>ති උපගමනතො। යදා හොති, තදාති යොජනා। <b>මහෙසක්ඛදෙවතාසූ</b>ති මහාපරිවාරාසු දෙවතාසු, මහාතෙජාසු වා। <b>පටික්කමන්තී</b>ති අපෙන්ති। දෙවතා යම්පි පඤ්හං පුච්ඡන්තීති යොජනා। <b>තත්ථෙවා</b>ති අත්තනො වසනට්ඨානෙයෙව। <b>උපට්ඨාන</b>න්ති උපට්ඨානත්ථාය, සම්පදානත්ථෙ චෙතං උපයොගවචනං। අථ වා උපගන්ත්වා තිට්ඨති එත්ථාති <b>උපට්ඨානං,</b> භගවතො සමීපට්ඨානං, තං ආගන්ත්වාති අත්ථො। නන්ති තං, අයමෙව වා පාඨො।
bod:90:“භවන්තී”ති ඉමිනා විරූළ්හෙ මූලෙ නීලභාවං ආපජ්ජිත්වා වඩ්ඪමානකෙ තරුණරුක්ඛගච්ඡාදිකෙ දස්සෙති। “අහුවත්ථු”න්ති ඉමිනා පන වඩ්ඪිත්වා ඨිතෙ මහන්තරුක්ඛගච්ඡාදිකෙ දස්සෙති। “අහුවත්ථු”න්ති ච හිය්යත්තනිසඞ්ඛාතාය ත්ථුං-විභත්තියා හූ-ධාතුස්ස ඌකාරස්ස උවාදෙසො හොති। පොත්ථකෙසු පන “අහුවතී”ති පාඨො දිස්සති, සො අපාඨොති දට්ඨබ්බො। “ජායන්තී”ති ඉමිනා භූ-ධාතුස්ස සත්තත්ථභාවං දස්සෙති <pb M=.19/>, “වඩ්ඪන්තී”ති ඉමිනා වඩ්ඪනත්ථභාවං। <b>එත</b>න්ති “භූතගාමො”ති නාමං। පීයතෙ යථාකාමං පරිභුඤ්ජීයතෙ, පාතබ්බං පරිභුඤ්ජිතබ්බන්ති වා <b>පාතබ්යං,</b> පාසද්දො යථාකාමපරිභුඤ්ජනත්ථො। තෙනාහ – “ඡෙදනභෙදනාදීහි යථාරුචි පරිභුඤ්ජිතබ්බතාති අත්ථො”ති।
bod:91:“ඉදානී”ති පදං “ආහා”ති පදෙ කාලසත්තමී। <b>යස්මි</b>න්ති බීජෙ। <b>ත</b>න්ති බීජං। <b>පඤ්ච බීජජාතානී</b>ති එත්ථ ජාතසද්දස්ස තබ්භාවත්ථතං සන්ධාය අට්ඨකථාසු එවං වුත්තං। තබ්භාවත්ථස්ස “මූලෙ ජායන්තී”ති ඉමාය පාළියා අසංසන්දනතං සන්ධාය වුත්තං සඞ්ගහකාරෙන “න සමෙන්තී”ති। අට්ඨකථාචරියානං මතෙන සති ජාතසද්දස්ස තබ්භාවත්ථභාවෙ “මූලෙ ජායන්තී”තිආදීසු මූලෙ මූලානි ජායන්තීති දොසො භවෙය්යාති මනසි කත්වා ආහ “න හී”තිආදි। <b>හී</b>ති සච්චං, යස්මා වා। <b>තානී</b>ති රුක්ඛාදීනි। <b>තස්සා</b>ති “භූතගාමො නාම පඤ්ච බීජජාතානී”ති පදස්ස। <b>එත</b>න්ති “බීජජාතානී”ති නාමං। බීජෙසු ජාතානි <b>බීජජාතානී</b>ති වුත්තෙ “මූලෙ ජායන්තී”තිආදිනා සමෙති। <b>එතෙනා</b>ති “බීජතො”තිආදිනා සඞ්ගහොති සම්බන්ධො।
bod:“යෙහී”ති පදං “ජාතත්තා”ති පදෙ අපාදානං, හෙතු වා “වුත්තානී”ති පදෙ කරණං, කත්තා වා। <b>තෙස</b>න්ති බීජානං। රුක්ඛාදීනං විරුහනං ජනෙතීති <b>බීජං</b>। “බීජතො”තිආදිනා කාරියොපචාරෙන කාරණස්ස දස්සිතත්තා කාරණූපචාරං පදීපෙති। අඤ්ඤානිපි යානි වා පන ගච්ඡවල්ලිරුක්ඛාදීනි <b>අත්ථි</b> සංවිජ්ජන්ති, තානි ගච්ඡවල්ලිරුක්ඛාදීනි ජායන්ති සඤ්ජායන්තීති යොජනා। <b>තානී</b>ති ගච්ඡවල්ලිරුක්ඛාදීනි <pb V=1.17/>। <b>තඤ්ච</b> මූලං, පාළියං වුත්තහලිද්දාදි ච අත්ථි, සබ්බම්පි එතං මූලබීජං නාමාති සම්බන්ධො। <b>එත්ථා</b>ති බීජෙසු, ඛන්ධබීජෙසු වා।
bod:92:<b>සඤ්ඤාවසෙනා</b>ති “බීජ”න්ති සඤ්ඤාවසෙන। “තත්ථා”ති පදං “වෙදිතබ්බො”ති පදෙ ආධාරො। “යථා”තිආදිනා කාරණොපචාරෙන කාරියස්ස වුත්තත්තා ඵලූපචාරං දස්සෙති। යං බීජං වුත්තං, තං දුක්කටවත්ථූති යොජනා। යදෙතං ආදිපදන්ති යොජෙතබ්බං। <b>තෙනා</b>ති ආදිපදෙන। රවීයති භගවතා කථීයතීති <b>රුතං,</b> පාළි, තස්ස අනුරූපං <b>යථාරුතං,</b> පාළිඅනතික්කන්තන්ති අත්ථො।
bod:<b>එත්ථා</b>ති <pb M=.20/> “බීජෙ බීජසඤ්ඤී”තිආදිපදෙ, ඉමස්මිං සික්ඛාපදෙ වා। උදකෙ ඨාති පවත්තතීති <b>උදකට්ඨො,</b> එවං ථලට්ඨොපි। <b>තත්ථා</b>ති උදකට්ඨථලට්ඨෙසු। සාසපස්ස මත්තං පමාණං අස්ස සෙවාලස්සාති <b>සාසපමත්තිකො</b>। තිලස්ස බීජපමාණං අස්ස සෙවාලස්සාති <b>තිලබීජකො</b>। පමාණත්ථෙ කො। ආදිසද්දෙන සඞ්ඛපණකාදයො සෙවාලෙ සඞ්ගණ්හාති। තත්ථ තිලබීජපමාණො ජලසණ්ඨිතො නීලාදිවණ්ණයුත්තො සෙවාලො <b>තිලබීජං</b> නාම, සපත්තො අප්පකණ්ඩො උක්ඛලිපිධානාදිපමාණො සමූලො එකො සෙවාලවිසෙසො <b>සඞ්ඛො</b> නාම, භමරසණ්ඨානො නීලවණ්ණො එකො සෙවාලවිසෙසො <b>පණකො</b> නාම। උදකං සෙවතීති <b>සෙවාලො। තත්ථා</b>ති සෙවාලෙසු। <b>යො</b>ති සෙවාලො। පතිට්ඨිතං සෙවාලන්ති සම්බන්ධො। <b>යත්ථ කත්ථචී</b>ති මූලෙ වා නළෙ වා පත්තෙ වා। <b>උද්ධරිත්වා</b>ති උප්පාටෙත්වා। “හත්ථෙහී”ති පදං “වියූහිත්වා”ති පදෙ කරණං। <b>හී</b>ති සච්චං, යස්මා වා। <b>තස්සා</b>ති සෙවාලස්ස। <b>එත්තාවතා</b>ති ඉතො චිතො ච වියූහනමත්තෙන। යො සෙවාලො නික්ඛමති, තං සෙවාලන්ති යොජනා। <b>පරිස්සාවනන්තරෙනා</b>ති පරිස්සාවනඡිද්දෙන। උප්පලානි අස්මිං ගච්ඡෙති <b>උප්පලිනී</b>। පදුමානි අස්මිං ගච්ඡෙති <b>පදුමිනී,</b> ඉනො, ඉත්ථිලිඞ්ගජොතකො ඊ। <b>තත්ථෙවා</b>ති උදකෙයෙව। <b>තානී</b>ති වල්ලීතිණානි। <b>හී</b>ති සච්චං, යස්මා වා। <b>අනන්තකො</b>ති සාසපමත්තිකො සෙවාලො। සො හි නත්ථි අත්තතො අන්තො ලාමකො සෙවාලො එතස්සාති කත්වා “අනන්තකො”ති වුච්චති। අත්තනායෙව හි සුඛුමො, තතො සුඛුමො සෙවාලො නත්ථීති අධිප්පායො। <b>තත්ථා</b>ති දුක්කටවත්ථුභාවෙ। <b>තම්පී</b>ති “සම්පුණ්ණභූතගාමං න හොතී”ති වචනම්පි। පිසද්දො මහාපච්චරිආදිඅට්ඨකථාචරියානං වචනාපෙක්ඛො। <b>හී</b>ති සච්චං, යස්මා වා। න ආගතො, තස්මා න සමෙතීති යොජනා। <b>අථා</b>ති තස්මිං අනාගතෙ। <b>එත</b>න්ති අනන්තකසෙවාලාදිං। ගච්ඡිස්සතීති වදෙය්යාති සම්බන්ධො। <b>තම්පී</b>ති “ගච්ඡිස්සතී”ති වචනම්පි। පිසද්දො පුරිමට්ඨකථාචරියානං වචනාපෙක්ඛො।
bod:<b>අභූතගාමමූලත්තා</b> <pb V=1.18/> <b>තාදිසස්ස බීජගාමස්සා</b>ති එත්ථ බීජගාමො තිවිධො හොති – යො සයං භූතගාමතො හුත්වා අඤ්ඤම්පි භූතගාමං <pb M=.21/> ජනෙති, අම්බට්ඨිආදිකො। යො පන සයං භූතගාමතො හුත්වා අඤ්ඤං පන භූතගාමං න ජනෙති, තාලනාළිකෙරාදිඛාණු। යො පන සයම්පි භූතගාමතො අහුත්වා අඤ්ඤම්පි භූතගාමං න ජනෙති। පානීයඝටාදීනං බහි සෙවාලොති। භූතගාමො පන චතුබ්බිධො හොති – යො සයං බීජගාමතො හුත්වා අඤ්ඤම්පි බීජගාමං ජනෙති, එතරහි අම්බරුක්ඛාදිකො। යො පන සයං බීජගාමතො අහුත්වාව අඤ්ඤං බීජගාමං ජනෙති, ආදිකප්පකාලෙ අම්බරුක්ඛාදිකො। යො පන සයං බීජගාමතො හුත්වා අඤ්ඤං පන බීජගාමං න ජනෙති, නීලවණ්ණො ඵලිතකදලීරුක්ඛාදිකො। යො පන සයම්පි බීජගාමතො අහුත්වා අඤ්ඤම්පි බීජගාමං න ජනෙති, ඉධ වුත්තො අනන්තකසෙවාලාදිකොති। තත්ථ චතුත්ථං භූතගාමං සන්ධාය වුත්තං “අභූතගාමමූලකත්තා තාදිසස්ස බීජස්සා”ති। අයං පන තතියබීජගාමස්ස ච චතුත්ථභූතගාමස්ස ච විසෙසො – තතියබීජගාමෙ මූලපණ්ණානි න පඤ්ඤායන්ති, චතුත්ථභූතගාමෙ තානි පඤ්ඤායන්තීති। මූලපණ්ණානං අපඤ්ඤායනත්තා බීජගාමොති වුත්තො, තෙසං පඤ්ඤායනත්තා භූතගාමොති වුත්තො। ඉතරථා හි විරොධො භවෙය්යාති। අත්තනො වාදෙ පාචිත්තියභාවතො ගරුකං, මහාපච්චරිආදීනං වාදෙ දුක්කටමත්තභාවතො ලහුකං। <b>එත</b>න්ති ඨානං।
bod:එවං උදකට්ඨං දස්සෙත්වා ථලට්ඨං දස්සෙන්තො ආහ “ථලට්ඨෙ”තිආදි। ථලට්ඨෙ විනිච්ඡයො එවං වෙදිතබ්බොති යොජනා। <b>තත්ථා</b>ති හරිතඛාණූසු। <b>උද්ධං වඩ්ඪතී</b>ති නවසාඛානිග්ගමනෙන ඡින්නතො උපරි වඩ්ඪති। <b>සො</b>ති ඛාණු। ඵලිතාය කදලියා ඛාණු බීජගාමෙන සඞ්ගහිතොති යොජනා। ඵලං සඤ්ජාතං එතිස්සාති <b>ඵලිතා। තථා</b>ති “භූතගාමෙනෙව සඞ්ගහිතා”ති පදානි ආකඩ්ඪති। <b>යදා</b>ති යස්මිං කාලෙ। <b>රතනප්පමාණාපී</b>ති හත්ථප්පමාණාපි। <b>අථා</b>ති අපාදානත්ථො, තතො රාසිකරණතො අඤ්ඤන්ති අත්ථො। භූමියං නිඛණන්තීති සම්බන්ධො। “මූලෙසු චෙව පණ්ණෙසු චා”ති එත්ථ චසද්දො සමුච්චයත්ථොව, න විකප්පත්ථොති ආහ “මූලමත්තෙසු පනා”තිආදි।
bod:<b>බීජානී</b>ති මූලාදිබීජානි। ඨපිතානි හොන්තීති සම්බන්ධො। “උපරී”ති පදෙන හෙට්ඨා මූලානි චාති අත්ථං නයෙන ඤාපෙති। න අඞ්කුරෙ නිග්ගතමත්තෙයෙව <pb M=.22/>, අථ ඛො හරිතෙ නීලපණ්ණවණ්ණෙ ජාතෙයෙව භූතගාමසඞ්ගහො කාතබ්බොති ආහ “හරිතෙ”තිආදි। තාලට්ඨීනං මූලන්ති සම්බන්ධො। <b>දන්තසූචි වියා</b>ති හත්ථිදන්තසූචි විය। යථා අසම්පුණ්ණභූතගාමො තතියො කොට්ඨාසො න ආගතො, න එවං අමූලකභූතගාමො। සො පන ආගතොයෙවාති ආහ “අමූලකභූතගාමෙ”ති। අමූලිකලතා විය අමූලකභූතගාමෙ සඞ්ගහං ගච්ඡතීති අත්ථො।
bod:<b>වන්දාකා</b>ති <pb V=1.19/> රුක්ඛාදනී। සා හි සයං රුක්ඛං නිස්සාය ජායන්තීපි අත්තනො නිස්සයානං රුක්ඛානං අදනත්තා භක්ඛනත්තා වදීයති ථුතීයතීති “වන්දාකා”ති වුච්චති। <b>අඤ්ඤා වා</b>ති වන්දාකාය අඤ්ඤා වා। <b>ත</b>න්ති වන්දාකාදිං। <b>තතො</b>ති රුක්ඛතො। <b>වන</b>න්ති ඛුද්දකො ගච්ඡො। <b>පගුම්බො</b>ති මහාගච්ඡො। <b>දණ්ඩකො</b>ති රුක්ඛො දණ්ඩයොගතො। <b>තස්සාපී</b>ති අමූලිකලතායපි। <b>අයමෙව විනිච්ඡයො</b>ති වන්දාකාදිකස්ස විනිච්ඡයො විය අයං විනිච්ඡයො දට්ඨබ්බොති යොජනා। “ද්වෙ තීණි පත්තානී”ති වුත්තත්තා එකපත්තො සඤ්ජායන්තොපි අග්ගබීජසඞ්ගහං ගච්ඡතීති අත්ථො। “අනුපසම්පන්නෙනා”ති පදං “ලිත්තස්සා”ති පදෙ කත්තා। <b>නිදාඝසමයෙ</b>ති ගිම්හකාලෙ। <b>අබ්බොහාරිකො</b>ති ආපත්තියා අඞ්ගන්ති න වොහරිතබ්බො। වොහරිතුං න අරහතීති අත්ථො। <b>එත</b>න්ති අබ්බොහාරිකතං, “සචෙ…පෙ॰… පමජ්ජිතබ්බා”ති වචනං වා।
bod:අහිං සප්පං ඡාදෙතීති <b>අහිච්ඡත්තං,</b> තංයෙව <b>අහිච්ඡත්තකං</b>। යථාකථඤ්චි හි බ්යුප්පත්ති, රුළ්හියා අත්ථවිනිච්ඡයො। <b>තස්මා</b>ති තතො විකොපනතො। <b>තත්ථා</b>ති අහිච්ඡත්තකෙ। හෙට්ඨා “උදකපප්පටකො”ති වත්වා ඉධ “රුක්ඛපප්පටිකායපී”ති වුත්තත්තා පප්පටකසද්දො ද්විලිඞ්ගොති දට්ඨබ්බො। <b>ත</b>න්ති පප්පටිකං। ඨිතං නිය්යාසන්ති සම්බන්ධො। එවං “ලග්ග”න්ති එත්ථාපි। <b>හත්ථකුක්කුච්චෙනා</b>ති හත්ථලොලෙන। “ඡින්දන්තස්සාපී”ති පදෙ හෙතු।
bod:<b>වාසත්ථිකෙනා</b>ති වාසං ඉච්ඡන්තෙන। “ඔචිනාපෙතබ්බා”ති පදෙ කත්තා। <b>උප්පාටෙන්තෙහී</b>ති උද්ධරන්තෙහි। <b>තෙස</b>න්ති සාමණෙරානං। සාඛං ගහිතන්ති සම්බන්ධො। ඨපිතස්ස සිඞ්ගීවෙරස්සාති යොජනා।
bod:<b>ඡිජ්ජනක</b>න්ති <pb M=.23/> ඡිජ්ජනයුත්තං, ඡිජ්ජනාරහන්ති අත්ථො। “චඞ්කමිතට්ඨානං දස්සෙස්සාමී”ති ඉමිනා වත්තසීසෙන චඞ්කමනං වට්ටතීති දස්සෙති। “භිජ්ජතී”ති ඉමිනා අභිජ්ජමානෙ ගණ්ඨිපි කාතබ්බොති දස්සෙති। <b>දාරුමක්කටක</b>න්ති මක්කටස්ස හත්ථො <b>මක්කටො</b> උපචාරෙන, මක්කටො වියාති <b>මක්කටකො,</b> සදිසත්ථෙ කො। දාරුසඞ්ඛාතො මක්කටකො <b>දාරුමක්කටකො</b>। තං ආකොටෙන්තීති සම්බන්ධො। <b>අනියාමිතත්තා</b>ති ඉමන්ති අනියාමිතත්තා වචනස්ස। ඉදං මහාසාමඤ්ඤං, විසෙසසාමඤ්ඤම්පි වට්ටතීති ආහ “නාමං ගහෙත්වාපී”තිආදි। <b>සබ්බ</b>න්ති සබ්බං වචනං।
bod:“ඉමං ජානාතිආදීසූ”ති පදං “එවමත්ථො දට්ඨබ්බො”ති පදෙ ආධාරො। <b>ඉමං මූලභෙසජ්ජං ජානා</b>ති ඉමං මූලභෙසජ්ජං යොජිතුං ජානාති යොජනා। <b>එත්තාවතා</b>ති “ඉමං ජානා”තිආදිවචනමත්තෙන। <b>කප්පිය</b>න්ති සමණවොහාරෙන, වොහාරස්ස වා යුත්තං අනුරූපං। <b>එත්ථා</b>ති “කප්පියං <pb V=1.20/> කාතබ්බ”න්ති වචනෙ। <b>නිබ්බට්ටබීජමෙවා</b>ති ඵලතො නිබ්බට්ටෙත්වා විසුං කතං බීජං එව। <b>තත්ථා</b>ති සුත්තෙ। කරොන්තෙන භික්ඛුනා කාතබ්බන්ති යොජනා। <b>“කප්පියන්ති වත්වාවා”</b>ති ඉමිනා පඨමං කත්වා අග්ගිසත්ථනඛානි උද්ධරිත්වා පච්ඡා වත්තුං න වට්ටතීති දස්සෙති। <b>ලොහමයසත්ථස්සා</b>ති අයතම්බාදිලොහමයස්ස සත්ථස්ස। <b>තෙහී</b>ති මනුස්සාදීනං නඛෙහි। <b>තෙහී</b>ති අස්සාදීනං ඛුරෙහි। <b>තෙහී</b>ති හත්ථිනඛෙහි। <b>යෙහී</b>ති නඛෙහි। <b>තත්ථජාතකෙහිපී</b>ති තස්මිං සත්ථෙ ජාතකෙහිපි, නඛෙහීති සම්බන්ධො।
bod:<b>තත්ථා</b>ති පුරිමවචනාපෙක්ඛං। “කප්පියං කරොන්තෙනා”තිආදිවචනමපෙක්ඛති। “උච්ඡුං කප්පියං කරිස්සාමී”ති උච්ඡුමෙව විජ්ඣති, පගෙව। “දාරුං කප්පියං කරිස්සාමී”ති උච්ඡුං විජ්ඣති, “දාරුං කප්පියං කරිස්සාමී”ති දාරුමෙව වා විජ්ඣති, වට්ටති එකාබද්ධත්තාති වදන්ති। <b>ත</b>න්ති රජ්ජුං වා වල්ලිං වා। සබ්බං ඛණ්ඩන්ති සම්බන්ධො। <b>තත්ථා</b>ති මරිචපක්කෙසු। <b>කටාහ</b>න්ති එකාය භාජනවිකතියා නාමමෙතං। ඉධ පන බීජානං භාජනභාවෙන තංසදිසත්තා ඵලඵෙග්ගුපි “කටාහ”න්ති වුච්චති। එකාබද්ධන්ති කටාහෙන එකතො ආබද්ධං।
bod:<b>තානී</b>ති තිණානි। <b>තෙනා</b>ති රුක්ඛපවට්ටනාදිනා। <b>තත්රා</b>ති තස්මිං ඨපනපාතනට්ඨානෙ। “මනුස්සවිග්ගහපාරාජිකවණ්ණනාය”න්ති පදං “වුත්ත”න්ති පදෙ <pb M=.24/> සාමඤ්ඤාධාරො। භික්ඛු අජ්ඣොත්ථටො හොතීති සම්බන්ධො। <b>ඔපාතෙ</b>ති ආවාටෙ। සො හි අවපතනට්ඨානත්තා “ඔපාතො”ති වුච්චති। <b>රුක්ඛ</b>න්ති අජ්ඣොත්ථටරුක්ඛං। <b>භූමි</b>න්ති ඔපාතථිරභූමිං। <b>ජීවිතහෙතූ</b>ති නිමිත්තත්ථෙ පච්චත්තවචනං, ජීවිතකාරණාති අත්ථො। “භික්ඛුනා”ති පදං “නික්ඛාමෙතු”න්ති පදෙ භාවකත්තා, කාරිතකත්තා වා। “අජ්ඣොත්ථටභික්ඛු”න්ති වා “ඔපාතභික්ඛු”න්ති වා කාරිතකම්මං අජ්ඣාහරිතබ්බං। <b>තත්ථා</b>ති අනාපත්තිභාවෙ, අනාපත්තිභාවස්ස වා। <b>එතස්සා</b>ති සුත්තස්ස। පරො පන කාරුඤ්ඤෙන කරොතීති සම්බන්ධො। <b>එතම්පී</b>ති කාරුඤ්ඤම්පි। <b>හී</b>ති සච්චං, යස්මා වාති। පඨමං।
sub:2:අඤ්ඤවාදකසික්ඛාපදං
bod:94:දුතියෙ <b>අනාචාර</b>න්ති අචරිතබ්බං කායවචීද්වාරවීතික්කමං। සබ්බනාමස්ස අනියමත්ථත්තා ඉධ වචනන්ති ආහ “අඤ්ඤෙන වචනෙන අඤ්ඤං වචන”න්ති। <b>සො</b>ති භික්ඛු, වදතීති සම්බන්ධො। <b>කො</b>ති කො පුග්ගලො। <b>කි</b>න්ති කිං ආපත්තිං। <b>කිස්මි</b>න්ති කිස්මිං වත්ථුස්මිං। <b>කි</b>න්ති කිං කම්මං। <b>ක</b>න්ති කං පුග්ගලං। <b>කි</b>න්ති කිං වචනං।
bod:<b>එත්ථා</b>ති <pb V=1.21/> “කො ආපන්නො”තිආදිපාළියං। “භික්ඛූහී”ති පදං “වුත්තො”ති පදෙ කත්තා। <b>අසාරුප්ප</b>න්ති භික්ඛූනං අසාරුප්පං। <b>එසො</b>ති එසො අත්ථො, විභවොති අත්ථො। <b>එත</b>න්ති වත්ථු। භණන්තො වා හුත්වා අඤ්ඤෙනඤ්ඤං පටිචරතීති සම්බන්ධො। <b>එත්ථා</b>ති පටිච්ඡන්නාසනෙ। <b>සොත</b>න්ති සොතද්වාරං। <b>චක්ඛු</b>න්ති චක්ඛුද්වාරං।
bod:98:<b>අඤ්ඤ</b>න්ති පුච්ඡිතත්ථතො අඤ්ඤං අපුච්ඡිතමත්ථං। භාවප්පධානොයං කත්තුනිද්දෙසොති ආහ “අඤ්ඤෙනඤ්ඤං පටිචරණස්සෙතං නාම”න්ති। <b>තුණ්හීභාවස්සා</b>ති අභාසනස්ස। ආත්යූපසග්ගො ලුත්තනිද්දිට්ඨොති ආහ “ආරොපෙතූ”ති। එවං “අරොපිතෙ”ති එත්ථපි। තෙනාහ “අනාරොපිතෙ”ති।
bod:101:<b>ත</b>න්ති අඤ්ඤවාදකවිහෙසකරොපනකම්මං। <b>අස්සා</b>ති භවෙය්ය, හොති වා।
bod:102:<b>කි</b>න්ති <pb M=.25/> කිං වචනං। <b>යෙනා</b>ති යෙන බ්යාධිනා කථෙතුං න සක්කොති, තාදිසො බ්යාධි මුඛෙ හොතීති යොජනා। <b>තප්පච්චයා</b>ති තතො කථිතකාරණාති। දුතියං।
sub:3:උජ්ඣාපනකසික්ඛාපදං
bod:103:තතියෙ <b>භික්ඛූ උජ්ඣාපෙන්තී</b>ති එත්ථ “භික්ඛූ”ති කාරිතකම්මත්තා කරණත්ථෙ උපයොගවචනන්ති ආහ “තෙහි භික්ඛූහී”ති। ඔකාරවිපරීතො උකාරොති ච ඣෙසද්දො ඤාණත්ථොති ච දස්සෙන්තො ආහ “අවජානාපෙන්තී”ති। “තං ආයස්මන්ත”න්ති පදං “අවජානාපෙන්තී”ති පදෙ ධාතුකම්මං। අනෙකත්ථත්තා ධාතූනං ඣෙසද්දො ඔලොකනත්ථො ච චින්තනත්ථො ච හොති, තෙනාහ “ඔලොකාපෙන්තී”තිආදි। <b>එත්ථා</b>ති “භික්ඛූ උජ්ඣාපෙන්තී”ති පදෙ। <b>ඡන්දායා</b>ති ඡන්දත්ථං। යෙසං සෙනාසනානි ච පඤ්ඤපෙති, භත්තානි ච උද්දිසති, තෙසං අත්තනි පෙමත්ථන්ති අත්ථො। අට්ඨකථායං පන “ඡන්දායාති ඡන්දෙනා”ති වුත්තං। ඉමිනා ලිඞ්ගවිපල්ලාසනයො වුත්තො। පරෙසං අත්තනො පෙමෙනාති අත්ථො। <b>පක්ඛපාතෙනා</b>ති අත්තනො පක්ඛෙ පාතාපනෙන।
bod:105:උජ්ඣාපෙන්ති අනෙනාති <b>උජ්ඣාපනකං</b>। ඛිය්යන්ති අනෙනාති <b>ඛිය්යනක</b>න්ති දස්සෙන්තො ආහ “යෙන වචනෙනා”තිආදි।
bod:106:උපසම්පන්නං සඞ්ඝෙන සම්මතං මඞ්කුකත්තුකාමොති සම්බන්ධං දස්සෙන්තො ආහ “උපසම්පන්නං සඞ්ඝෙන <pb V=1.22/> සම්මත”න්තිආදි। සම්බජ්ඣනං <b>සම්බන්ධො,</b> කාතබ්බොති යොජනා। උපසම්පන්නස්ස සඞ්ඝෙන සම්මතස්ස අවණ්ණං කත්තුකාමො අයසං කත්තුකාමොති විභත්තිවිපරිණාමෙන සම්බන්ධං දස්සෙන්තො ආහ “විභත්තිවිපරිණාමො කාතබ්බො”ති। “වසෙනා”ති පදං විභත්තිවිපරිණාමො කාතබ්බො”ති පදෙ විසෙසනං। යස්මා විසෙසො නත්ථි, තස්මා කතන්ති යොජනා। <b>ත</b>න්ති “ඛිය්යනක”න්ති පදං। <b>සො ච භික්ඛූ</b>ති උජ්ඣාපනකො ච ඛිය්යනකො ච සො ච භික්ඛු। <b>අථා</b>ති තස්මා උජ්ඣාපනකඛිය්යනකකරත්තා। <b>අස්සා</b>ති භික්ඛුනො। <b>අස්සා</b>ති භවෙය්ය।
bod:“උපසම්පන්න”න්ති <pb M=.26/> පදං “උජ්ඣාපෙතී”ති පදෙ ධාතුකම්මං “අනුපසම්පන්න”න්ති පදං කාරිතකම්මං, “අනුපසම්පන්න”න්ති පදං “උජ්ඣාපෙතී”ති කාරිතකිරියං අපෙක්ඛිත්වා කම්මං හොති। “ඛිය්යතී”ති සුද්ධකිරියාය අපෙක්ඛාය විභත්තිවිපල්ලාසො හොතීති ආහ “තස්ස වා”තිආදි। <b>තස්සා</b>ති අනුපසම්පන්නස්ස සන්තිකෙති සම්බන්ධො। <b>ත</b>න්ති සඞ්ඝෙන සම්මතං උපසම්පන්නං। “සඞ්ඝෙන අසම්මත”න්ති එත්ථ න අපලොකනකම්මෙන අසම්මතං, කම්මවාචාය පන අසම්මතන්ති ආහ “කම්මවාචායා”තිආදි। ද්වෙ තයො හුත්වා කම්මවාචාය සම්මනිතුමසක්කුණෙය්යත්තා අසම්මතන්ති ච දස්සෙන්තො ආහ “යත්රා”තිආදි। <b>යත්රා</b>ති යස්මිං විහාරෙ। “අනුපසම්පන්නං සඞ්ඝෙන සම්මත”න්ති එත්ථ අනුපසම්පන්නස්ස සම්මුතියො දාතුමසක්කුණෙය්යත්තා පුබ්බවොහාරවසෙන සම්මතන්ති වුත්තන්ති දස්සෙන්තො ආහ “කිඤ්චාපී”තිආදි। <b>ත</b>න්ති අනුපසම්පන්නභාවෙ ඨිතං। <b>බ්යත්තස්සා</b>ති වියත්තස්ස। සඞ්ඝෙන වා කතොති යොජනාති। තතියං।
sub:4:පඨමසෙනාසනසික්ඛාපදං
bod:108:චතුත්ථෙ හිමමෙව හිමන්තො, හිමන්තෙ නියුත්තො <b>හෙමන්තිකො,</b> කාලොති ආහ “හෙමන්තකාලෙ”ති। ඔතාපෙන්තා පක්කමිංසූති සම්බන්ධො। කාලසද්දස්ස සම්බන්ධිසද්දත්තා සම්බන්ධාපෙක්ඛොති ආහ “යස්ස කස්සචී”ති। <b>හිමවස්සෙනා</b>ති හිමෙන ච වස්සෙන ච।
bod:110:“වස්සිකො”ති න සඞ්කෙතාති <b>අවස්සිකසඞ්කෙතා</b>। “අට්ඨ මාසෙ”ති සාමඤ්ඤතො වුත්තෙපි “අවස්සිකසඞ්කෙතෙ”ති විසෙසිතත්තා හෙමන්තිකගිම්හිකමාසායෙව ගහෙතබ්බාති ආහ “චත්තාරො හෙමන්තිකෙ”තිආදි। <b>යත්ථා</b>ති යස්මිං රුක්ඛෙ। න ඌහදන්තීති සම්බන්ධො। “කාකා වා”ති එත්ථ වාසද්දො සම්පිණ්ඩනත්ථො। තෙනාහ “අඤ්ඤෙ වා සකුන්තා”ති। <b>තස්මා</b>ති යස්මා අනුජානාති, තස්මා। <b>යත්ථා</b>ති යස්මිං රුක්ඛෙ, විස්සමිත්වා ගච්ඡන්තීති යොජනා। <b>යස්මි</b>න්ති රුක්ඛෙ, කත්වා වසන්තීති යොජනා। අට්ඨ මාසෙ එවාති සම්භවතො ආහ “යෙසු ජනපදෙසූ”තිආදි <pb V=1.23/>। <b>තෙසුපී</b>ති ජනපදෙසුපි। අවස්සිකසඞ්කෙතෙ එවාති සම්භවතො ආහ “යත්ථා”තිආදි। <b>යත්ථා</b>ති යෙසු <pb M=.27/> ජනපදෙසු। “විගතවලාහකං විසුද්ධං නභං හොතී”ති ඉමිනා සචෙ අවිගතවලාහකං අවිසුද්ධං නභං හොති, නික්ඛිපිතුං න වට්ටතීති දීපෙති। “එවරූපෙ කාලෙ”ති පදං “නික්ඛිපිතුං වට්ටතී”ති පදෙ ආධාරො।
bod:<b>අබ්භොකාසිකෙනාපී</b>ති අබ්භොකාසධුතඞ්ගයුත්තෙනාපි। පිසද්දො රුක්ඛමූලිකස්ස අපෙක්ඛකො। වත්තං විත්ථාරෙන්තො ආහ “තස්ස හී”තිආදි। <b>තස්සා</b>ති අබ්භොකාසිකස්ස। හිසද්දො විත්ථාරජොතකො। <b>තත්ථෙවා</b>ති පුග්ගලිකමඤ්චකෙයෙව। සඞ්ඝිකං මඤ්චන්ති සම්බන්ධො। <b>වීතමඤ්චකො</b>ති වායිතමඤ්චකො। <b>තස්මි</b>න්ති වීතමඤ්චකෙ। පුරාණමඤ්චකො නස්සන්තොපි අනග්ඝොති ආහ “පුරාණමඤ්චකො ගහෙතබ්බො”ති। චම්මෙන අවනහිතබ්බොති <b>ඔනද්ධො,</b> සො එව <b>ඔනද්ධකො</b>। ගහෙත්වා ච පන පඤ්ඤපෙත්වා නිපජ්ජිතුං න වට්ටතීති යොජනා। <b>අසමයෙ</b>ති වස්සිකසඞ්ඛාතෙ අකාලෙ। <b>චතුග්ගුණෙනාපී</b>ති චතුපටලෙනපි। වට්ටන්ති වලාහකා ආවට්ටන්ති අස්මිං සමයෙති වට්ටුලො, සො එව වට්ටලිකො, සත්තාහං වට්ටලිකො, සත්තාහො වා වට්ටලිකො <b>සත්තාහවට්ටලිකො,</b> සො ආදි යෙසං තානීති සත්තාහවට්ටලිකාදීනි। ආදිසද්දෙන සත්තාහතො ඌනාධිකානි ගහෙතබ්බානි। <b>කායානුගතිකත්තා</b>ති කායං අනුගමකත්තා කායසදිසත්තාති අත්ථො।
bod:<b>පණ්ණකුටීසූ</b>ති පණ්ණෙන ඡාදිතකුටීසු। <b>සභාගභික්ඛූන</b>න්ති අත්තනා සභාගභික්ඛූනං, සන්තිකන්ති සම්බන්ධො। අනොවස්සකෙ ඨානෙති යොජනා। <b>ලග්ගෙත්වා</b>ති ලම්බෙත්වා, අයමෙව වා පාඨො। “සම්මජ්ජනි”න්ති පදං “ගහෙත්වා”ති පදෙ අවුත්තකම්මං, “ඨපෙතබ්බා”ති පදෙ වුත්තකම්මං। <b>ධොවිත්වා</b>ති සම්මජ්ජනිං සුද්ධං කත්වා। <b>උපොසථාගාරාදීසූ</b>තිආදිසද්දෙන පරිවෙණාදීනි ගහෙතබ්බානි।
bod:යො පන භික්ඛු ගන්තුකාමො හොති, තෙනාති යොජනා। <b>තත්ථා</b>ති සාලායං। <b>යත්ථ කත්ථචී</b>ති යස්මිං කිස්මිඤ්චි ඨානෙ। <b>පාකතිකට්ඨානෙ</b>ති පකතියා ගහිතට්ඨානෙ। <b>තත්ර තත්රෙවා</b>ති තෙසු තෙසු චෙතියඞ්ගණාදීසුයෙව <pb M=.28/>। <b>අසනසාල</b>න්ති අසන්ති භක්ඛන්ති අස්සං සාලායන්ති <b>අසනා,</b> අසනා ච සා සාලා චෙති <b>අසනසාලා,</b> භොජනසාලාති අත්ථො। <b>තත්රා</b>ති තස්ස සම්මජ්ජන්තස්ස, තස්මිං “වත්තං ජානිතබ්බ”න්ති පාඨෙ වා। <b>මජ්ඣතො</b>ති පවිත්තතො, සුද්ධට්ඨානතොති අත්ථො। <b>පාදට්ඨානාභිමුඛා</b>ති සම්මජ්ජන්තස්ස පාදට්ඨානං අභිමුඛා। <b>වාලිකා හරිතබ්බා</b>ති පංසු ච වාලිකා ච අපනෙතබ්බා। සම්මුඤ්චනීසලාකාය පරං පෙල්ලෙතබ්බාති අධිප්පායො। <b>බහී</b>ති සම්මජ්ජිතබ්බතලතො බහි।
bod:111:<b>මසාරකොතී</b>ති <pb V=1.24/> එත්ථ ඉතිසද්දො නාමපරියායො, මසාරකො නාමාති අත්ථො। එවං බුන්දිකාබද්ධොතීතිආදීසුපි। පාදෙ මසිත්වා විජ්ඣිත්වා තත්ථ අටනියො පවෙසෙතබ්බා එත්ථාති <b>මසාරකො</b>। බුන්දො එව <b>බුන්දිකො,</b> පාදො, තස්මිං ආබද්ධා බන්ධිතා අටනී යස්සාති <b>බුන්දිකාබද්ධො</b>। කුළීරස්ස පාදො විය පාදො යස්සාති <b>කුළීරපාදකො,</b> යථා කුළීරො වඞ්කපාදො හොති, එවං වඞ්කපාදොති වුත්තං හොති। ආහච්ච අඞ්ගෙ විජ්ඣිත්වා තත්ථ පවෙසිතො පාදො යස්සාති <b>ආහච්චපාදකො। ආණි</b>න්ති අග්ගඛිලං। මඤ්චති පුග්ගලං ධාරෙතීති <b>මඤ්චො</b>। පීඨති විසමදුක්ඛං හිංසතීති <b>පීඨං। පණවො</b>ති එකො තූරියවිසෙසො, තස්ස සණ්ඨානං කත්වාති අත්ථො। තඤ්හි එතරහි බුද්ධපටිමස්ස පල්ලඞ්කසණ්ඨානං හොති। <b>ත</b>න්ති කොච්ඡං। කරොන්ති කිරාති සම්බන්ධො। <b>එත්ථා</b>ති සෙනාසනපරිභොගෙ। <b>හී</b>ති සච්චං। <b>ත</b>න්ති කොච්ඡං මහග්ඝං හොති, මහග්ඝත්තා භද්දපීඨන්තිපි වුච්චති। <b>යෙනා</b>ති යෙන භික්ඛුනා। “ථාමමජ්ඣිමස්සා”ති පදෙන පමාණමජ්ඣිමං නිවත්තෙති।
bod:<b>එත්ථා</b>ති “අනාපුච්ඡං වා ගච්ඡෙය්යා”ති පදෙ। ථෙරො ආණාපෙතීති යොජනා। <b>ආණාපෙතී</b>ති ච ආණ-ධාතුයා එව පෙසනසඞ්ඛාතස්ස හෙත්වත්ථස්ස වාචකත්තා ණාපෙසද්දො ස්වත්ථොව। <b>සො</b>ති දහරො। <b>තථා</b>ති යථා ථෙරෙන වුත්තො, තථා කත්වාති අත්ථො। <b>තත්ථා</b>ති දිවාට්ඨානෙ, මඤ්චපීඨෙ වා। <b>තතො</b>ති ඨපනකාලතො। පරිබුන්ධෙති හිං සෙතීති <b>පලිබොධො,</b> පරිසද්දො උපසග්ගො, සො විකාරවසෙන අඤ්ඤථා ජාතො। සො පලිබොධො අඤ්ඤත්ථ ආවාසාදිකො, ඉධ පන <pb M=.29/> සන්ථරාපිතමඤ්චාදිකො। <b>සාය</b>න්ති සායන්හෙ, භුම්මත්ථෙ චෙතං උපයොගවචනං। ථෙරො භණතීති සම්බන්ධො। <b>තත්ථා</b>ති මඤ්චපීඨෙ। “බාලො හොතී”ති වත්වා තස්ස අත්ථං දස්සෙන්තො ආහ “අනුග්ගහිතවත්තො”ති। අනුග්ගහිතං වත්තං යෙනාති <b>අනුග්ගහිතවත්තො,</b> ථෙරො। <b>තජ්ජෙතී</b>ති උබ්බෙජෙති। <b>තස්මි</b>න්ති දහරෙ। <b>අස්සා</b>ති ථෙරස්ස।
bod:<b>ආණත්තික්ඛණෙයෙවා</b>ති ථෙරස්ස පෙසනක්ඛණෙයෙව। දහරො වදතීති යොජනා। “ථෙරො”ති පදං “වත්වා ගච්ඡතී”ති පදද්වයෙ කත්තා, “කාරෙතබ්බො”ති පදෙ කම්මං। නන්ති මඤ්චපීඨං, “පඤ්ඤපෙත්වා”තිපදමපෙක්ඛිය එවං වුත්තං। නන්ති දහරං වා। “වත්වා”ති පදමපෙක්ඛිය එවං වුත්තං। <b>තත්ථෙවා</b>ති මඤ්චපීඨෙයෙව। <b>අස්සා</b>ති ථෙරස්ස। <b>තත්ථා</b>ති දිවාට්ඨානෙ। <b>භොජනසාලතො අඤ්ඤත්ථ ගච්ඡන්තො</b>ති භොජනසාලතො නික්ඛමිත්වා මඤ්චපීඨපඤ්ඤාපනට්ඨානතො අඤ්ඤං ඨානං ගච්ඡන්තො, ථෙරොති යොජනා। <b>තත්ථෙවා</b>ති දිවාට්ඨානෙයෙව। <b>යත්රිච්ඡතී</b>ති යං ඨානං ගන්තුමිච්ඡතීති අත්ථො। <b>අන්තරසන්නිපාතෙ</b>ති සකලං අහොරත්තං අසන්නිපාතෙත්වා අන්තරෙ සන්නිපාතෙ සතීති යොජනා।
bod:<b>තත්ථා</b>ති තස්මිං ඨානෙ। ආගන්තුකා ගණ්හන්තීති සම්බන්ධො। <b>තතො</b>ති ගණ්හනතො। <b>තෙස</b>න්ති ආගන්තුකානං <pb V=1.25/>। <b>යෙහී</b>ති ආවාසිකො වා හොතු, ආගන්තුකො වා, යෙහි භික්ඛූහි। <b>තෙ</b>ති නිසින්නකභික්ඛූ। උද්ධං පාළිපාඨං සාරෙති පවත්තෙතීති <b>උස්සාරකො</b>। ධම්මකථායං සාධූති <b>ධම්මකථිකො। තස්මි</b>න්ති උස්සාරකෙ වා ධම්මකථිකෙ වා। <b>අහොරත්ත</b>න්ති අහො ච රත්ති ච අහොරත්තං, අච්චන්තසංයොගපදං। <b>ඉතරස්මි</b>න්ති පඨමං නිසින්නභික්ඛුතො අඤ්ඤස්මිං භික්ඛුම්හීති යොජනා। <b>අන්තොඋපචාරට්ඨෙයෙවා</b>ති ලෙඩ්ඩුපාතසඞ්ඛාතස්ස උපචාරස්ස අන්තො ඨිතෙයෙව, අනාදරෙ චෙතං භුම්මං। <b>සබ්බත්ථා</b>ති ආපත්තිවාරඅනාපත්තිවාරෙසු।
bod:112:චිමිලිකං වාතිආදීසු විනිච්ඡයො එවං වෙදිතබ්බොති යොජනා। <b>ත</b>න්ති චිමිලිකත්ථරණං। උත්තරි අත්ථරිතබ්බන්ති <b>උත්තරත්ථරණ</b>න්ති දස්සෙන්තො <pb M=.30/> ආහ “උත්තරත්ථරණං නාමා”තිආදි। <b>භූමිය</b>න්ති සුධාදිපරිකම්මෙන අකතායං පකතිභූමියං। <b>චම්මඛණ්ඩො</b>ති එත්ථ චම්මංයෙව අන්තෙ ඛණ්ඩත්තා ඡින්නත්තා චම්මඛණ්ඩොති වුච්චති। නනු සීහචම්මාදීනි න කප්පන්තීති ආහ “අට්ඨකථාසු හී”තිආදි। <b>හී</b>ති සච්චං। <b>තස්මා</b>ති යස්මා න දිස්සති, තස්මා। <b>පරිහරණෙයෙවා</b>ති අත්තනො සන්තකන්ති පරිච්ඡින්දිත්වා, පුග්ගලිකන්ති වා පරිග්ගහෙත්වා තං තං ඨානං හරණෙයෙව। පාදො පුඤ්ඡීයති සොධීයති එතායාති <b>පාදපුඤ්ඡනී</b>ති කත්වා රජ්ජුපිලොතිකායො පාදපුඤ්ඡනීති වුච්චතීති ආහ “පාදපුඤ්ඡනී නාමා”තිආදි। මයසද්දලොපං කත්වා ඵලකපීඨන්ති වුත්තන්ති ආහ “ඵලකපීඨං නාම ඵලකමයං පීඨ”න්ති। ඵලකඤ්ච පීඨඤ්ච <b>ඵලකපීඨ</b>න්ති වා දස්සෙතුං වුත්තං “අථ වා”ති। <b>එතෙනා</b>ති “ඵලකපීඨ”න්ති පදෙන। “සඞ්ගහිත”න්ති පදෙ කරණං, කත්තා වා। <b>බීජනිපත්තක</b>න්ති චතුරස්සබීජනීයෙව සකුණපත්තසදිසත්තා බීජනිපත්තකං, සදිසත්ථෙ කො। “අජ්ඣොකාසෙ”ති පදං “පචිත්වා”ති පදෙ ආධාරො। <b>අග්ගිසාලාය</b>න්ති අග්ගිනා පචනසාලායං। <b>පබ්භාරෙ</b>ති ලෙණසදිසෙ පබ්භාරෙ। <b>යත්ථා</b>ති යස්මිං ඨානෙ।
bod:<b>යස්මි</b>න්ති පුග්ගලෙ। “අත්තනො පුග්ගලිකමිව හොතී”ති ඉමිනා අනාපත්තීති දස්සෙති।
bod:113:යො භික්ඛු වා ලජ්ජී හොති, තථාරූපං භික්ඛුං වා ති යොජනා। “ලජ්ජී හොතී”ති වත්වා තස්ස අත්ථං දස්සෙන්තො ආහ “අත්තනො පලිබොධං විය මඤ්ඤතී”ති। <b>යො</b>ති ආපුච්ඡකො භික්ඛු। “කෙනචි උපද්දුතං හොතී”ති සඞ්ඛෙපෙන වුත්තමත්ථං විත්ථාරෙන්තො ආහ “සචෙපි හී”තිආදි। හිසද්දො විත්ථාරජොතකො। වුඩ්ඪතරො භික්ඛු ගණ්හාතීති සම්බන්ධො। <b>තං පදෙස</b>න්ති සෙනාසනට්ඨපිතට්ඨානං। <b>ආපදාසූ</b>ති විපත්තීසූති। චතුත්ථං।
sub:5:දුතියසෙනාසනසික්ඛාපදං
bod:116:පඤ්චමෙ <pb V=1.26/> <b>මඤ්චකභිසී</b>ති මඤ්චෙ අත්ථරිතබ්බො මඤ්චකො, සොයෙව භිසීති මඤ්චකභිසි। එවං පීඨකභිසිපි। පාවාරො කොජවොති ද්වෙයෙව පච්චත්ථරණන්ති වුත්තාති ආහ “පාවාරො”තිආදි। <b>වුත්ත</b>න්ති අට්ඨකථාසු <pb M=.31/> වුත්තං। <b>දුතියාතික්කමෙ</b>ති දුතියපාදාතික්කමෙ। <b>සෙනාසනතො</b>ති සචෙ එකං සෙනාසනං හොති, තතො। අථ බහූනි සෙනාසනානි හොන්ති, සබ්බපච්ඡිමසෙනාසනතො। එකො ලෙඩ්ඩුපාතො සෙනාසනස්ස උපචාරො හොති, එකො පරික්ඛෙපාරහොති ආහ “ද්වෙ ලෙඩ්ඩුපාතා”ති।
bod:සචෙ භික්ඛු, සාමණෙරො, ආරාමිකො චාති තයො හොන්ති, භික්ඛුං අනාපුච්ඡිත්වා සාමණෙරො වා ආරාමිකො වා න ආපුච්ඡිතබ්බො। අථ සාමණෙරො, ආරාමිකො චාති ද්වෙ හොන්ති, සාමණෙරං අනාපුච්ඡිත්වා ආරාමිකොව න ආපුච්ඡිතබ්බොති දස්සෙන්තො ආහ “භික්ඛුම්හි සතී”තිආදි। තීසුපි අසන්තෙසු ආපුච්ඡිතබ්බවිධිං දස්සෙතුං වුත්තං “තස්මිම්පි අසතී”තිආදි। <b>යෙනා</b>ති උපාසකෙන, “කාරිතො”ති පදෙ කත්තා। <b>තස්සා</b>ති විහාරසාමිකස්ස। තස්මිම්පි අසති ගන්තබ්බන්ති යොජනා। <b>පාසාණෙසූ</b>ති පාසාණඵලකෙසු। <b>සචෙ උස්සහතී</b>ති සචෙ සක්කොති। උස්සහන්තෙන භික්ඛුනා ඨපෙතබ්බන්ති යොජනා। <b>තෙපී</b>ති උපාසකාපි, න සම්පටිච්ඡන්තීති සම්බන්ධො। <b>තත්ථා</b>ති දාරුභණ්ඩාදීසු।
bod:පරිච්ඡෙදාකාරෙන වෙණීයති දිස්සතීති <b>පරිවෙණං</b>। “අථ ඛො”ති පදං “වෙදිතබ්බ”න්ති පදෙ අරුචිලක්ඛණං। “ආසන්නෙ”ති ඉමිනා උපචාරසද්දස්ස උපට්ඨානත්ථඅඤ්ඤරොපනත්ථෙ නිවත්තෙති। යස්මා වම්මිකරාසියෙව හොති, තස්මාති යොජනා। උපචිනන්තීති <b>උපචිකා,</b> තාහි නිමිත්තභූතාහි පලුජ්ජති නස්සතීති අත්ථො। <b>සෙනාසන</b>න්ති විහාරං। <b>ඛායිතු</b>න්ති ඛාදිතුං, අයමෙව වා පාඨො। <b>ත</b>න්ති මඤ්චපීඨං। මඤ්චපීඨං විහාරෙ අපඤ්ඤපෙත්වා විහාරූපචාරෙ පඤ්ඤාපනස්ස විසෙසඵලං දස්සෙතුං ආහ “විහාරූපචාරෙ පනා”තිආදි। විහාරූපචාරෙ පඤ්ඤපිතන්ති සම්බන්ධො।
bod:118:“ගච්ඡන්තෙනා”ති පදං “ගන්තබ්බ”න්ති පදෙ කත්තා। <b>තථෙවා</b>ති යථා පුරිමභික්ඛු කරොති, තථෙව। වසන්තෙන භික්ඛුනා පටිසාමෙතබ්බන්ති යොජනා। <b>රත්තිට්ඨාන</b>න්ති රත්තිං වසනට්ඨානං।
bod:යා දීඝසාලා වා යා පණ්ණසාලා වා උපචිකානං උට්ඨානට්ඨානං හොති, තතොති යොජනා। <b>තස්මි</b>න්ති <pb V=1.27/> දීඝසාලාදිකෙ। <b>හී</b>ති සච්චං <pb M=.32/>, යස්මා වා, සන්තිට්ඨන්තීති සම්බන්ධො। <b>සිලුච්චයො</b>ති පබ්බතො, තස්මිං ලෙණං <b>සිලුච්චයලෙණං,</b> පබ්බතගුහාති අත්ථො। <b>උපචිකාසඞ්කා</b>ති උපචිකානං උට්ඨානට්ඨානන්ති ආසඞ්කා। <b>තතො</b>ති පාසාණපිට්ඨියං වා පාසාණථම්භෙසු වා කතසෙනාසනාදිතො। ආගන්තුකො යො භික්ඛු අනුවත්තන්තො වසතීති සම්බන්ධො। <b>සො</b>ති ආගන්තුකො භික්ඛු। පුන <b>සො</b>ති ආගන්තුකො භික්ඛුයෙව। <b>තතො</b>ති ගහෙත්වා ඉස්සරියෙන වසනතො। <b>උභොපී</b>ති ආවාසිකොපි ආගන්තුකොපි ද්වෙ භික්ඛූ। <b>තෙසූ</b>ති ද්වීසු තීසු। <b>පච්ඡිමස්සා</b>ති සබ්බපච්ඡිමස්ස। <b>ආභොගෙනා</b>ති ආභොගමත්තෙන මුත්ති නත්ථි, ආපුච්ඡිතබ්බමෙවාති අධිප්පායො। <b>අඤ්ඤතො</b>ති අඤ්ඤාවාසතො। <b>අඤ්ඤත්රා</b>ති අඤ්ඤස්මිං ආවාසෙ। <b>තත්ථෙවා</b>ති ආනීතාවාසෙයෙව। <b>තෙනා</b>ති වුඩ්ඪතරෙන, “සම්පටිච්ඡිතෙ”ති පදෙ කත්තා। <b>සම්පටිච්ඡිතෙ</b>ති වුඩ්ඪතරෙන සම්පටිච්ඡිතෙපි ඉතරස්ස ගන්තුං වට්ටති ආපුච්ඡිතත්තාති වදන්ති। <b>නට්ඨං වා</b>ති නට්ඨෙ වා සෙනාසනෙ සති ගීවා න හොතීති යොජනා। <b>අඤ්ඤස්සා</b>ති අවිස්සාසිකපුග්ගලස්ස। <b>නට්ඨානී</b>ති නට්ඨෙසු මඤ්චපීඨෙසු සන්තෙසු।
bod:වුඩ්ඪතරො භික්ඛු ච ඉස්සරියො ච යක්ඛො ච සීහො ච වාළමිගො ච කණ්හසප්පො ච <b>වුඩ්ඪ…පෙ॰… කණ්හසප්පා,</b> තෙ ආදයො යෙසං තෙති <b>වුඩ්ඪ…පෙ॰… කණ්හසප්පාදයො,</b> තෙසු। ආදිසද්දෙන පෙතාදයො සඞ්ගණ්හාති। <b>යත්ථා</b>ති යස්මිං ඨානෙ। <b>අස්සා</b>ති භික්ඛුනො। “පලිබුද්ධො”ති පදස්ස අත්ථං දස්සෙතුං වුත්තං “උපද්දුතො”ති। පඤ්චමං।
sub:6:අනුපඛජ්ජසික්ඛාපදං
bod:119:ඡට්ඨෙ <b>රූම්භිත්වා</b>ති නිවාරෙත්වා, ආවරණං කත්වාති අත්ථො। <b>වස්සග්ගෙනා</b>ති වස්සගණනාය। <b>අනුපඛජ්ජා</b>ති එත්ථ ඛද හිංසායන්ති ධාතුපාඨෙසු (සද්දනීතිධාතුමාලායං 15 දකාරන්තධාතු) වුත්තත්තා ඛදසද්දො හිංසත්ථො හොති। අනුසමීපං උපගන්ත්වා ඛදනං හිං සනං නාම අනුසමීපං පවිසනමෙවාති දස්සෙන්තො ආහ “අනුපවිසිත්වා”ති।
bod:120:“ජාන”න්ති <pb M=.33/> එත්ථ ජානනාකාරං දස්සෙතුං වුත්තං “අනුට්ඨාපනීයො අය”න්ති। <b>තෙනෙවා</b>ති ජානනහෙතුනා එව। <b>අස්සා</b>ති “ජාන”න්තිපදස්ස। <b>හී</b>ති විත්ථාරජොතකො। සඞ්ඝො පන දෙතීති සම්බන්ධො। <b>යස්සා</b>ති වුඩ්ඪාදීසු අඤ්ඤතරස්ස। <b>එත්ථා</b>ති වුඩ්ඪගිලානාදීසු। ගිලානස්සපි දෙතීති යොජනා। “ගිලානො”ති පදං “න පීළෙතබ්බො, අනුකම්පිතබ්බො”තිපදද්වයෙ වුත්තකම්මං। “කාමඤ්චා”ති පදස්ස අනුග්ගහත්ථජොතකත්තා පනසද්දො ගරහත්ථජොතකො।
bod:121:මඤ්චපීඨානං <pb V=1.28/> උපචාරො නාමාති සම්බන්ධො। <b>යතො</b>ති යතො කුතොචි ඨානතො। යාව මඤ්චපීඨං අත්ථි, තාව උපචාරො නාමාති යොජනා। තස්මිං උපචාරෙ ඨිතස්ස භික්ඛුනො උපචාරෙති සම්බන්ධො।
bod:“අභිනිසීදති වා අභිනිපජ්ජති වා”ති එත්ථ වාසද්දස්ස අනියමවිකප්පත්ථං දස්සෙතුං වුත්තං “අභිනිසීදනමත්තෙනා”තිආදි।
bod:122:<b>ඉතො</b>ති වාරතො। <b>ඉධා</b>ති ඉමස්මිං පාචිත්තියවාරෙ। යථා වුත්තො, එවන්ති සම්බන්ධො। <b>සබ්බත්ථෙවා</b>ති සබ්බෙසු එව විහාරපරිවෙණෙසු। <b>අස්සා</b>ති විසභාගපුග්ගලස්ස। <b>ඉධාපී</b>ති ඉමස්මිම්පි සික්ඛාපදෙ। <b>තත්ථා</b>ති විස්සාසිකපුග්ගලෙ।
bod:123:පාළියං “ආපදාසූ”තිපදං “පවිසතී”ති අජ්ඣාහාරපදෙන සම්බන්ධිතබ්බන්ති ආහ “ආපදාසූතිආදී”ති। ඡට්ඨං।
sub:7:නික්කඩ්ඪනසික්ඛාපදං
bod:126:සත්තමෙ යෙ පාසාදා වා යානි වා චතුස්සාලානීති යොජනා। චතස්සො භූමියො එතෙසන්ති <b>චතුභූමකා</b>। එවං පඤ්චභූමකා। <b>කොට්ඨකානී</b>ති ද්වාරකොට්ඨකානි। “පාසාදා”තිපදමපෙක්ඛිය වුත්තං “යෙ”තිපදං, “චතුස්සාලානී”තිපදෙ අපෙක්ඛිතෙ “යානී”ති ලිඞ්ගවිපල්ලාසො හොති। සෙනාසනෙසු එකෙන පයොගෙන බහුකෙ ද්වාරෙ භික්ඛුං අතික්කාමෙතීති සම්බන්ධො। නානාපයොගෙහි නානාද්වාරෙ භික්ඛුං අතික්කාමෙන්තස්සාති යොජනා। “ද්වාරගණනායා”තිඉමිනා පයොගගණනායාතිපි අත්ථං ඤාපෙති අත්ථතො පාකටත්තා। <b>අනාමසිත්වා</b>ති අඡුපිත්වා।
bod:<b>එත්තකානී</b>ති <pb M=.34/> එතපමාණානි। <b>තස්සා</b>ති නික්කඩ්ඪියමානස්ස භික්ඛුස්ස। <b>ගාළ්හ</b>න්ති දළ්හං।
bod:127:<b>ඉධාපී</b>ති ඉමස්මිම්පි සික්ඛාපදෙ। <b>පි</b>සද්දො පුරිමසික්ඛාපදාපෙක්ඛො। <b>සබ්බත්ථා</b>ති සබ්බෙසු සික්ඛාපදෙසු। <b>යත්රා</b>ති යස්මිං සික්ඛාපදෙ।
bod:128:<b>සො</b>ති භණ්ඩනකාරකකලහකාරකො භික්ඛු। <b>හී</b>ති සච්චං, යස්මා වා। <b>පක්ඛ</b>න්ති අත්තනො <pb V=1.29/> පක්ඛං। නික්කඩ්ඪියමානපුග්ගලපක්ඛෙ උම්මත්තකස්ස නික්කඩ්ඪති වා නික්කඩ්ඪාපෙති වාති සම්බන්ධිතබ්බං। නික්කඩ්ඪකපුග්ගලපක්ඛෙ උම්මත්තකස්ස අනාපත්තීති සම්බන්ධිතබ්බන්ති। සත්තමං।
sub:8:වෙහාසකුටිසික්ඛාපදං
bod:129:අට්ඨමෙ අච්ඡන්නතලත්තා උපරි වෙහාසො එතිස්සාති <b>උපරිවෙහාසා,</b> සා ච සා කුටි චෙති <b>උපරිවෙහාසකුටී</b>ති දස්සෙන්තො ආහ “උපරිඅච්ඡන්නතලායා”ති। තස්සා කුටියා සරූපං දස්සෙතුං වුත්තං “ද්විභූමිකකුටියා වා”තිආදි। “මඤ්ච”න්ති පදං “අභී”තිඋපසග්ගෙන සම්බන්ධිතබ්බන්ති ආහ “අභිභවිත්වා”ති। “නිසීදතී”ති කිරියාපදෙන වා යොජෙතබ්බොති ආහ “භුම්මත්ථෙ වා”තිආදි। <b>එත</b>න්ති “මඤ්ච”න්තිපදෙ එතං වචනං උපයොගවචනං। අථ වා <b>එත</b>න්ති “මඤ්ච”න්තිපදං උපයොගවචනවන්තං। එත්ථ ච පච්ඡිමසම්බන්ධෙ අභීත්යූපසග්ගො පදාලඞ්කාරමත්තො පදවිභූසනමත්තොති ආහ “අභීති ඉදං පනා”තිආදි। <b>පදසොභණත්ථ</b>න්ති පදස්ස අලඞ්කාරත්ථං විභූසනත්ථං පදස්ස ඵුල්ලිතත්ථන්ති අධිප්පායො। <b>නිපතිත්වා</b>ති එත්ථ නීත්යූපසග්ගො ධාත්වත්ථානුවත්තකොති ආහ “පතිත්වා”ති। අථ වා නික්ඛන්තත්ථවාචකොති ආහ “නික්ඛමිත්වා වා”ති। ඉමිනා නීත්යූපසග්ගස්ස ධාත්වත්ථවිසෙසකතං දීපෙති, නික්ඛන්තො හුත්වා පතිත්වාති අත්ථො। <b>හී</b>ති යස්මා। <b>ආණී</b>ති අග්ගඛීලා।
bod:131:යා කුටි සීසං න ඝට්ටෙති, සා <b>අසීසඝට්ටා</b> නාමාති යොජනා। “පමාණමජ්ඣිමස්සා”තිඉමිනා ථාමමජ්ඣිමං නිවත්තෙති। <b>සබ්බහෙට්ඨිමාහී</b>ති <pb M=.35/> සබ්බෙසං දබ්බසම්භාරානං හෙට්ඨා ඨිතාහි। <b>තුලාහී</b>ති ගෙහථම්භානමුපරි විත්ථාරවසෙන ඨිතෙහි කට්ඨවිසෙසෙහි। ඉමිනා අට්ඨකථාවචනෙන ච තුලාය සරූපං පාකටං। කෙචි පන තුලාය සරූපං අඤ්ඤථා වදන්ති। <b>එතෙනා</b>ති “මජ්ඣිමස්ස පුරිසස්ස අසීසඝට්ටා”තිවචනෙන දස්සිතා හොතීති සම්බන්ධො। <b>හී</b>ති සච්චං। යා කාචි කුටි වුච්චතීති යොජනා। <b>උපරී</b>ති ද්විභූමිකකුටියං භූමිතො උපරි භූමියං। <b>අච්ඡන්නතලා</b>ති අනුල්ලොචතලා, අවිතානතලාති අත්ථො। <b>ඉධ පනා</b>ති ඉමස්මිං පන සික්ඛාපදෙ।
bod:133:<b>හී</b>ති සච්චං, යස්මා වා। <b>යාය</b>න්ති යා අයං කුටි। <b>තත්ථා</b>ති තස්සං සීසඝට්ටකුටියං। අනොණතෙන භික්ඛුනාති යොජනා। <b>යස්සා</b>ති කුටියා। <b>අපරිභොග</b>න්ති න පරිභුඤ්ජිතබ්බං, න පරිභුඤ්ජනාරහන්ති අත්ථො। <b>පතාණී</b>ති පතනස්ස නිවාරණා ආණි අග්ගඛීලා। සා හි ආබන්ධං නයති පවත්තෙතීති <b>ආණී</b>ති වුච්චති। <b>යත්ථා</b>ති යස්මිං මඤ්චපීඨෙ <pb V=1.30/>। <b>න නිප්පතන්තී</b>ති නික්ඛන්තො හුත්වා න පතන්ති। <b>ආහච්චපාදකෙ</b>ති අඞ්ගෙ ආහනිත්වා විජ්ඣිත්වා තත්ථ පවෙසිතපාදකෙ। <b>නාගදන්තකාදීසූ</b>ති නාගස්ස දන්තො වියාති නාගදන්තකො, සදිසත්ථෙ කො, සො ආදි යෙසං තෙති නාගදන්තකාදයො, තෙසු। ආදිසද්දෙන භිත්තිඛීලාදයො සඞ්ගණ්හාතීති। අට්ඨමං।
sub:9:මහල්ලකවිහාරසික්ඛාපදං
bod:135:නවමෙ <b>පිට්ඨසඞ්ඝාටස්සා</b>ති ද්වාරබාහාය। සා හි පිට්ඨෙ ද්වින්නං කවාටානං සං එකතො ඝාටො ඝටනං සමාගමො එතස්සත්ථීති පිට්ඨසඞ්ඝාටොති වුච්චති। කුරුන්දියං වුත්තන්ති සම්බන්ධො। මහාඅට්ඨකථායං වුත්තන්ති යොජනා। <b>ත</b>න්ති මහාඅට්ඨකථාය වුත්තවචනං। එවං “තදෙවා”ති එත්ථාපි। <b>හී</b>ති සච්චං, යස්මා වා। <b>භගවතාපී</b>ති න මහාඅට්ඨකථාචරියෙහි එව වුත්තං, අථ ඛො භගවතාපි කතොති යොජනා। ද්වාරබන්ධෙන අග්ගළස්ස අවිනාභාවතො “අග්ගළට්ඨපනායා”ති වුත්තෙපි අග්ගළෙන සහ ද්වාරබන්ධට්ඨපනායාති අත්ථොව ගහෙතබ්බොති ආහ “සකවාටකද්වාරබන්ධට්ඨපනායා”ති। <b>අග්ගළො</b>ති කවාටඵලකො। <b>ඉමමෙවත්ථ</b>න්ති <pb M=.36/> මයා වුත්තං ඉමං එව අත්ථං සන්ධායාති සම්බන්ධො। <b>එත්ථා</b>ති “අග්ගළට්ඨපනායා”තිවචනෙ। <b>අධිප්පායො</b>ති භගවතො අභිසන්ධි। <b>හි-</b>සද්දො විත්ථාරජොතකො। <b>කම්පතී</b>ති භුසං කම්පති। <b>චලතී</b>ති ඊසං චලති। <b>තෙනා</b>ති තෙන සිථිලපතනහෙතුනා। මාතිකායං, පදභාජනීයඤ්ච “අග්ගළට්ඨපනායා”තිපදස්ස සම්බන්ධාභාවතො තස්ස සම්බන්ධං දස්සෙතුං වුත්තං “තත්ථා”තිආදි। තත්ථ <b>තත්ථා</b>ති “අග්ගළට්ඨපනායා”තිවචනෙ න වුත්තන්ති සම්බන්ධො। අත්ථස්ස කාරණස්ස උප්පත්ති අත්ථුප්පත්ති, සායෙව <b>අට්ඨුප්පත්තී</b>ති වුච්චති ත්ථකාරස්ස ට්ඨකාරං කත්වා। අධිකාරතො දට්ඨබ්බොති යොජනා।
bod:යං පන වචනං වුත්තන්ති සම්බන්ධො। <b>යස්සා</b>ති මහාවිහාරස්ස। <b>උපරී</b>ති ද්වාරතො උපරි। <b>තීසු දිසාසූ</b>ති උභොසු පස්සෙසු, උපරීති තීසු දිසාසු। <b>තත්රාපී</b>ති ඛුද්දකෙ විහාරෙපි। <b>සා</b>ති භිත්ති। <b>අපරිපූරඋපචාරාපී</b>ති සමන්තා කවාටපමාණෙන අපරිපූරඋපචාරාපි। <b>උක්කට්ඨපරිච්ඡෙදෙනා</b>ති උක්කංසපමාණෙන। හත්ථපාසතො අතිරෙකං න ලිම්පිතබ්බොති අධිප්පායො। තීසු දිසාසු එව ලිම්පිතබ්බො න හොති, ලෙපොකාසෙ සති අධොභාගෙපි ලිම්පිතබ්බොති ආහ “සචෙ පනස්සා”තිආදි। <b>අස්සා</b>ති විහාරස්ස। ආලොකං සන්ධෙන්ති පිදහන්තීති <b>“ආලොකසන්ධී”</b>ති වුත්තෙ වාතපානකවාටකායෙවාති දස්සෙන්තො ආහ “වාතපානකවාටකා වුච්චන්තී”ති। වාතං පිවතීති <b>වාතපානං,</b> ද්වාරං, තස්මිං ඨිතා කවාටකා <b>වාතපානකවාටකා। තෙ</b>ති වාතපානකවාටකා පහරන්තීති සම්බන්ධො। <b>එත්ථා</b>ති ආලොකසන්ධිම්හි। <b>සබ්බදිසාසූ</b>ති උභොසු පස්සෙසු, හෙට්ඨා, උපරීති <pb V=1.31/> චතූසු දිසාසු। “තස්මා”තිපදං “ලිම්පිතබ්බො වා ලෙපාපෙතබ්බො වා”තිපදද්වයෙ හෙතු। <b>එත්ථා</b>ති “ආලොකසන්ධිපරිකම්මායා”තිපදෙ।
bod:<b>ඉමිනා</b>ති සෙතවණ්ණාදිනා। <b>සබ්බමෙත</b>න්ති එතං සබ්බං සෙතවණ්ණාදිකං।
bod:<b>ය</b>න්ති කිච්චං। කත්තබ්බං කිච්චන්ති සම්බන්ධො। සද්දන්තරබ්යවහිතොපි ද්වත්තිසද්දො පරියායසද්දෙන සමාසො හොතීති ආහ “ඡදනස්ස ද්වත්තිපරියාය”න්ති। ද්වෙ වා තයො වා පරියායා සමාහටාති <b>ද්වත්තිපරියායං</b> <pb M=.37/>, සමාහාරෙ දිගු, තිසද්දෙ පරෙ ද්විස්ස අකාරො හොති। <b>පරික්ඛෙපො</b>ති අනුක්කමෙන පරික්ඛෙපො। අපත්යූපසග්ගස්ස පටිසෙධවාචකත්තා “අහරිතෙ”ති වුත්තං। <b>එත්ථා</b>ති “අපහරිතෙ”ති පදෙ। “හරිත”න්ති ඉමිනා අධිප්පෙතන්ති සම්බන්ධො। ආදිකප්පකාලෙ අපරණ්ණතො පුබ්බෙ පවත්තං අන්නං <b>පුබ්බණ්ණං,</b> අපරස්මිං පුබ්බණ්ණතො පච්ඡා පවත්තං අන්නං <b>අපරණ්ණං,</b> නකාරද්වයස්ස ණකාරද්වයං කත්වා। <b>තෙනෙවා</b>ති අධිප්පෙතත්තා එව।
bod:<b>වුත්ත</b>න්ති වපිතං, යථා “සුමෙධභූතො භගවා”තිඑත්ථ බොධිං අසම්පත්තොපි බොධිසත්තො සුමෙධභූතො “භගවා”ති වුච්චති අවස්සම්භාවියත්තා, එවං හරිතං අසම්පත්තම්පි ඛෙත්තං “හරිත”න්ති වුච්චති අවස්සම්භාවියත්තාති අත්ථං දස්සෙති “යස්මිම්පි ඛෙත්තෙ”තිආදිනා।
bod:<b>අහරිතෙයෙවා</b>ති හරිතවිරහෙ එව ඛෙත්තෙති යොජනා। <b>තත්රාපී</b>ති අහරිතඛෙත්තෙපි। “පිට්ඨිවංසස්සා”තිපදං “පස්සෙ”තිපදෙ සාම්යත්ථඡට්ඨී, ඉමිනා පකතිගෙහං දස්සෙති। “කූටාගාරකණ්ණිකායා”තිපදං “උපරි, ථූපිකායා”තිපදෙ සාම්යත්ථඡට්ඨී, ඉමිනා එකකූටයුත්තෙ මාළාදිකෙ දස්සෙති। ඨිතං භික්ඛුන්ති සම්බන්ධො। නිසින්නකං යංකඤ්චි ජනන්ති යොජනා। <b>තස්සා</b>ති ඨිතට්ඨානස්ස। <b>අන්තො</b>ති අබ්භන්තරෙ, <b>හි</b> යස්මා <b>අයං</b> ඔකාසො පතනොකාසොති යොජනා।
bod:136:<b>ඡාදිතං නාමා</b>ති එත්ථ ඡාදිතසද්දො භාවත්ථො හොති, තෙනාහ “ඡාදන”න්ති। <b>උජුකමෙවා</b>ති ඡදනුට්ඨාපනතො උද්ධං උජුකං එව। <b>ත</b>න්ති ඡාදනං। <b>අපනෙත්වාපී</b>ති නාසෙත්වාපි। <b>තස්මා</b>ති යස්මා ලබ්භති, තස්මා, පක්කමිතබ්බන්ති සම්බන්ධො। <b>පරික්ඛෙපෙනා</b>ති පරිවාරෙන ඡාදෙන්තස්සාති යොජනා। <b>ඉධාපී</b>ති පරියායඡාදනෙපි අධිට්ඨහිත්වාති සම්බන්ධො। <b>තුණ්හීභූතෙනා</b>ති තුණ්හීභූතො හුත්වා। <b>ඡදනුපරී</b>ති ඡදනස්ස උපරි। <b>හී</b>ති සච්චං। “තතො චෙ උත්තරි”න්ති එත්ථ තතො ද්වත්තිපරියායතො උපරීති දස්සෙන්තො ආහ “තිණ්ණං මග්ගානං වා”තිආදි।
bod:137:කරෙන <pb V=1.32/> <pb M=.38/> හත්ථෙන ලුනිතබ්බො, ඡින්දිතබ්බො, ලාතබ්බො ගහෙතබ්බොති වා <b>කරළො</b>ති කතෙ අත්ථපකරණාදිතො තිණමුට්ඨි එවාති ආහ “තිණමුට්ඨිය”න්ති। නවමං।
sub:10:සප්පාණකසික්ඛාපදං
bod:140:දසමෙ <b>“ජාන”</b>න්ති ගච්ඡන්තාදිගණොති ආහ “ජානන්තො”ති। සං විජ්ජති පාණො එත්ථාති <b>සපාණකං। එත</b>න්ති උදකං। සයං ජානන්තොපි පරෙන ජානාපෙන්තොපි ජානාතියෙව නාමාති ආහ “යථා තථා වා”ති। <b>සපාණකං උදක</b>න්ති කරණත්ථෙ චෙතං උපයොගවචනං, තෙනාහ “තෙන උදකෙනා”ති। <b>පුබ්බෙ</b>ති පථවිඛණනසික්ඛාපදාදිකෙ।
bod:<b>තත්ථා</b>ති “සිඤ්චෙය්ය වා සිඤ්චාපෙය්ය වා”තිපදෙ। <b>ධාර</b>න්ති සොතං। <b>මාතිකං පමුඛ</b>න්ති මාතිකං අභිමුඛං। <b>තත්ථ තත්ථා</b>ති තස්මිං තස්මිං ඨානෙ। අඤ්ඤතො ඨානතො අඤ්ඤං ඨානං නෙතීති යොජනා। “සපාණකං උදක”න්ති සාමඤ්ඤවචනස්සපි විසෙසෙ අවට්ඨානතො, විසෙසත්ථිනා ච විසෙසස්ස අනුපයොජිතබ්බතො ඉධ විසෙසඋදකන්ති සන්ධායභාසිතත්ථං දස්සෙන්තො ආහ “ඉදං පනා”තිආදි। ඉදං පන න වුත්තන්ති සම්බන්ධො। <b>ය</b>න්ති උදකං “ගච්ඡතී”තිපදෙ කත්තා। <b>යත්ථා</b>ති යස්මිං උදකෙති। දසමං।
cen:භූතගාමවග්ගො දුතියො।
tit:3:ඔවාදවග්ගො
sub:1:ඔවාදසික්ඛාපද-අත්ථයොජනා
bod:144:භික්ඛුනිවග්ගස්ස පඨමෙ <b>තෙස</b>න්ති ථෙරානං। මහාකුලෙහි නික්ඛමිත්වා පබ්බජිතාති යොජනා। කුලධීතරො විජ්ජමානගුණං කථයන්තීති <pb M=.39/> සම්බන්ධො। “ඤාතිමනුස්සාන”න්තිපදං “කථයන්තී”තිපදෙ සම්පදානං। <b>කුතො</b>ති කස්ස ථෙරස්ස සන්තිකාති අත්ථො। <b>තෙස</b>න්ති ථෙරානං ගුණන්ති සම්බන්ධො। “කථෙතු”න්තිපදමපෙක්ඛිත්වා “විජ්ජමානගුණෙ”ති වත්තබ්බෙ අවත්වා “වට්ටන්තී”තිපදමපෙක්ඛිය <pb V=1.33/> “විජ්ජමානගුණා”ති වුත්තං। <b>හී</b>ති සච්චං, යස්මා වා। <b>තතො</b>ති කථනකාරණා අභිහරිංසූති සම්බන්ධො। <b>තෙනා</b>ති අභිහරණහෙතුනා।
bod:<b>තෙස</b>න්ති ඡබ්බග්ගියානං। <b>තාසූ</b>ති භික්ඛුනීසු। “භික්ඛුනියො”තිපදං “උපසඞ්කමිත්වා”තිපදෙ කම්මං। ඡබ්බග්ගියානං භික්ඛුනීසු උපසඞ්කමනං ලාභතණ්හාය හොති, භික්ඛුනීනං ඡබ්බග්ගීසු උපසඞ්කමනං චලචිත්තතාය හොතීති අඤ්ඤමඤ්ඤූපසඞ්කමන්තානං විසෙසො। තිරච්ඡානභූතා කථා <b>තිරච්ඡානකථා</b> නිරත්ථකකථාති දස්සෙන්තො ආහ “තිරච්ඡානකථන්තී”ති। <b>සග්ගමග්ගගමනෙපී</b>ති පිසද්දො මොක්ඛගමනෙ පන කා නාම කථාති දස්සෙති। රාජානො ආරබ්භ පවත්තා කථා <b>රාජකථා</b>। ආදිසද්දෙන චොරකථාදයො සඞ්ගණ්හාති।
bod:147:<b>තෙ භික්ඛූ</b>ති ඡබ්බග්ගියා භික්ඛූ භවෙය්යුන්ති සම්බන්ධො। අදිට්ඨං සච්චං යෙහීති <b>අදිට්ඨසච්චා,</b> තෙසං භාවො <b>අදිට්ඨසච්චත්තං,</b> තස්මා අදිට්ඨසච්චත්තා බන්ධිත්වාති යොජනා। <b>නෙස</b>න්ති ඡබ්බග්ගියානං। <b>අඤ්ඤෙනෙව උපායෙනා</b>ති අලද්ධසම්මුතිතො අඤ්ඤෙනෙව ලද්ධසම්මුතිසඞ්ඛාතෙන කාරණෙන කත්තුකාමොති සම්බන්ධො। <b>පරතො</b>ති පරස්මිං පච්ඡා, උපරීති අත්ථො। <b>කරොන්තො වා</b>ති පරිබාහිරෙ කරොන්තො එව හුත්වා ආහාති යොජනා। <b>හී</b>ති සච්චං, යස්මා වා। යස්මා න භූතපුබ්බානි, ඉති තස්මා පරිබාහිරං කරොන්තො වාති අත්ථො।
bod:<b>තත්ථා</b>ති “අනුජානාමී”තිආදිවචනෙ। <b>සීලවා</b>ති එත්ථ වන්තුසද්දො පසංසත්ථෙ ච අතිසයත්ථෙ ච නිච්චයොගත්ථෙ ච හොති। <b>තස්සා</b>ති ලද්ධසම්මුතිකස්ස। <b>ත</b>න්ති සීලං। පාතිමොක්ඛසංවරසද්දානං කම්මධාරයභාවං, තෙහි ච සංවුතසද්දස්ස තප්පුරිසභාවං දස්සෙතුං වුත්තං “පාතිමොක්ඛොවා”තිආදි। තත්ථ එවසද්දෙන කම්මධාරයභාවං, එනසද්දෙන ච තප්පුරිසභාවං දස්සෙතීති දට්ඨබ්බං।
bod:<b>වත්තතී</b>ති <pb M=.40/> අත්තභාවං පවත්තෙති। කාරිතපච්චයො හි අදස්සනං ගතො। ඉමිනා ඉරියාපථවිහාර දිබ්බවිහාර බ්රහ්මවිහාර අරියවිහාරෙසු චතූසු විහාරෙසු අත්තභාවවත්තනං ඉරියාපථවිහාරං දස්සෙති। <b>හී</b>ති සච්චං। <b>එත</b>න්ති “පාතිමොක්ඛසංවරසංවුතො විහරතී”තිවචනං। <b>විභඞ්ගෙ</b>ති ඣානවිභඞ්ගෙ।
bod:“සීල”න්තිආදීනි අට්ඨ පදානි තුල්යාධිකරණානි। අයං පනෙත්ථ සම්බන්ධො – සීලං කුසලානං ධම්මානං සමාපත්තියා පතිට්ඨා ආදි චරණං සංයමො සංවරො මොක්ඛං පමොක්ඛන්ති। <b>සමාපත්තියා</b>ති <pb V=1.34/> සමාපත්තත්ථාය। “උපෙතො”තිආදීනි සත්ත පදානි අඤ්ඤමඤ්ඤවෙවචනානි। තත්ථ <b>උපපන්නො</b>ති යුත්තො අනුයුත්තො। <b>සමන්නාගතො</b>ති සමන්තතො අනු පුනප්පුනං ආගතොති සමන්නාගතො, සමඞ්ගීභූතොති අත්ථො। එත්ථ හි සංසද්දො සමන්තත්ථවාචකො, අනුසද්දො නඋපච්ඡින්නත්ථවාචකො। <b>තෙනා</b>ති තෙන කාරණෙන। <b>පාලෙතී</b>ති අත්තභාවං බාධනතො රක්ඛති। <b>යපෙතී</b>ති අත්තභාවො පවත්තති। <b>යාපෙතී</b>ති අත්තභාවං පවත්තාපෙති। යප යාපනෙ। යාපනං පවත්තනන්ති හි ධාතුපාඨෙසු වුත්තං (සද්දනීතිධාතුමාලායං 18 පකාරන්තධාතු)। <b>විහරතී</b>ති එත්ථ එකො ආකාරත්ථවාචකො ඉතිසද්දො ලුත්තනිද්දිට්ඨො, ඉති වුච්චති, ඉති වුත්තන්ති වා යොජනා।
bod:ආචාරගොචරසද්දානං ද්වන්දභාවං, තෙහි ච සම්පන්නසද්දස්ස තප්පුරිසභාවං දස්සෙන්තො ආහ <b>“ආචාරගොචරසම්පන්නො”</b>තිආදි। තත්ථ චසද්දෙන ද්වන්දභාවං, එනසද්දෙන ච තප්පුරිසභාවං දස්සෙති। <b>අණු</b>සද්දො අප්පත්ථො, <b>මත්ත</b>සද්දො පමාණත්ථොති ආහ “අප්පමත්තකෙසූ”ති। “දස්සනසීලො”තිඉමිනා <b>“දස්සාවී”</b>තිඑත්ථ ආවීසද්දස්ස තස්සීලත්ථභාවං දස්සෙති। “සමාදායා”ති එත්ථ සංපුබ්බආපුබ්බස්ස දාසද්දස්ස කම්මාපෙක්ඛත්තා තස්ස කම්මං දස්සෙතුං වුත්තං “තං තං සික්ඛාපද”න්ති। ඉමිනා “සික්ඛාපදෙසූ”ති උපයොගත්ථෙ භුම්මවචනන්ති දස්සෙති। අථ වා <b>සික්ඛාපදෙසූ</b>ති නිද්ධාරණත්ථෙ භුම්මවචනමෙතං। “තං තං සික්ඛාපද”න්ති කම්මං පන අජ්ඣාහරිතබ්බන්ති දස්සෙති। <b>“සමාදායා”</b>ති එත්ථ සංසද්දස්ස ච ආපුබ්බස්ස දාසද්දස්ස ච යකාරස්ස ච අත්ථං දස්සෙතුං <pb M=.41/> “සාධුකං ගහෙත්වා”ති වුත්තං। <b>එත්ථා</b>ති ඉමිස්සං අට්ඨකථායං। විත්ථාරො පන ගහෙතබ්බොති යොජනා। <b>යො</b>ති කුලපුත්තො।
bod:<b>අස්සා</b>ති ලද්ධසම්මුතිකස්ස। යං තං බහු සුතං නාම අත්ථි, තං න සුතමත්තමෙවාති යොජනා। <b>මඤ්ජූසාය</b>න්ති පෙළායං। සා හි සාමිකස්ස සධනත්තං මඤ්ඤතෙ ඉමායාති “මඤ්ජූසා”ති වුච්චති। මඤ්ජූසායං රතනං සන්නිචිතං විය සුතං සන්නිචිතං අස්මිං පුග්ගලෙති යොජනා, <b>එතෙනා</b>ති “සන්නිචිත”න්තිපදෙන, දස්සෙතීති සම්බන්ධො। <b>සො</b>ති ලද්ධසම්මුතිකො භික්ඛු। <b>සන්නිචිතරතනස්සෙවා</b>ති සන්නිචිතරතනස්ස ඉව। <b>ත</b>න්ති “යෙ තෙ ධම්මා”තිආදිවචනං। <b>එත්ථා</b>ති ඉමස්මිං සික්ඛාපදෙ। <b>අස්සා</b>ති ලද්ධසම්මුතිකස්ස භික්ඛුනො। <b>තත්ථා</b>ති “වචසා පරිචිතා”තිආදිවචනෙ। එවමත්ථො වෙදිතබ්බොති යොජනා। <b>පගුණා</b>ති උජුකා। උජුකො හි අජිම්හත්තා පකට්ඨො උත්තමො ගුණොති අත්ථෙන “පගුණො”ති වුච්චති। <b>අනුපෙක්ඛිතා</b>ති පුනප්පුනං උපගන්ත්වා ඉක්ඛිතා, පස්සිතා දස්සිතාති අත්ථො। <b>අත්ථතො</b>ති අභිධෙය්යත්ථතො, අට්ඨකථාතොති අත්ථො। <b>කාරණතො</b>ති ධම්මතො, පාළිතොති අත්ථො। <b>දිට්ඨි</b>සද්දස්ස පඤ්ඤාසද්දවෙවචනත්තා “පඤ්ඤායා”ති වුත්තං। <b>සුපච්චක්ඛකතා</b>ති සුට්ඨු අක්ඛානං ඉන්ද්රියානං පටිමුඛං කතා।
bod:“බහුස්සුතො”ති <pb V=1.35/> එත්ථ බහුස්සුතස්ස තිවිධභාවං දස්සෙන්තො ආහ “අයං පනා”තිආදි। නිස්සයතො මුච්චතීති <b>නිස්සයමුච්චනකො</b>। පරිසං උපට්ඨාපෙතීති <b>පරිසුපට්ඨාකො</b>। භික්ඛුනියො ඔවදතීති <b>භික්ඛුනොවාදකො। තත්ථා</b>ති තිවිධෙසු බහුස්සුතෙසු। නිස්සයමුච්චනකෙන එත්තකං උග්ගහෙතබ්බන්ති සම්බන්ධො। <b>උපසම්පදායා</b>ති උපසම්පාදෙත්වා। පඤ්ච වස්සානි එතස්සාති <b>පඤ්චවස්සො</b>। තෙන උග්ගහෙතබ්බන්ති යොජනා। <b>සබ්බන්තිමෙනා</b>ති සබ්බෙසං පරිච්ඡෙදානං අන්තෙ ලාමකෙ පවත්තෙන। <b>පගුණා</b>ති අජිම්හා උජුකා। <b>වාචුග්ගතා</b>ති තස්සෙව වෙවචනං। යස්ස හි පාළිපාඨා සජ්ඣායනකාලෙ පගුණා හොන්ති, තස්ස වාචුග්ගතා। යස්ස වා පන වාචුග්ගතා හොන්ති, තස්ස පගුණා। තස්මා තානි පදානි අඤ්ඤමඤ්ඤකාරණවෙවචනානි। <b>පක්ඛදිවසෙසූ</b>ති ජුණ්හපක්ඛකාළපක්ඛපරියාපන්නෙසු <pb M=.42/> දිවසෙසු। <b>ධම්මසාවනත්ථායා</b>ති සම්පත්තානං පරිසානං ධම්මස්ස සාවනත්ථාය සුණාපනත්ථායාති අධිප්පායො। <b>සාවනත්ථායා</b>ති එත්ථ යුපච්චයපරත්තා කාරිතපච්චයො ලොපො හොතීති දට්ඨබ්බං। තස්මා සාවීයතෙ සුණාපීයතෙ <b>සාවන</b>න්ති වචනත්ථො කාතබ්බො। භාණවාරා උග්ගහෙතබ්බාති සම්බන්ධො। <b>සම්පත්තාන</b>න්ති අත්තනො සන්තිකං සම්පත්තානං। <b>පරිකථනත්ථායා</b>ති පරිස්සඞ්ගෙන ආලිඞ්ගනෙන කථනත්ථං, අප්පසද්දසඞ්ඛාතාය වාචාය කථනත්ථන්ති අත්ථො। “කථාමග්ගො”ති වුත්තත්තා වත්ථුකථායෙව අධිප්පෙතා, න සුත්තසඞ්ඛාතො පාළිපාඨො। අනු පච්ඡා, පුනප්පුනං වා දායකා මොදන්ති එතායාති <b>අනුමොදනා</b>। ඣානං වා මග්ගො වා ඵලං වා <b>සමණධම්මො</b> නාම। තස්ස කරණත්ථං උග්ගහෙතබ්බන්ති යොජනා। <b>හී</b>ති සච්චං, යස්මා වා। චතූසු දිසාසු අපටිහතොති <b>චාතුද්දිසො,</b> අපටිහතත්ථෙ ණපච්චයො।
bod:පරිසුපට්ඨාපකෙන කාතබ්බාති යොජනා। <b>අභිවිනයෙ</b>ති අඤ්ඤමඤ්ඤපරිච්ඡින්නෙ විනයපිටකෙ। <b>ද්වෙ විභඞ්ගා</b>ති භික්ඛුවිභඞ්ගො ච භික්ඛුනිවිභඞ්ගො ච। අසක්කොන්තෙන පරිසුපට්ඨාපකෙන භික්ඛුනාති සම්බන්ධො। එවං අත්තනො අත්ථාය උග්ගහෙතබ්බං දස්සෙත්වා ඉදානි පරිසාය අත්ථාය උග්ගහෙතබ්බං දස්සෙන්තො ආහ “පරිසාය පනා”තිආදි। <b>අභිධම්මෙ</b>ති අඤ්ඤමඤ්ඤපරිච්ඡින්නෙ සුත්තන්තපිටකෙ එව, න අභිධම්මපිටකෙ। <b>තයො ව</b>ග්ගාති සගාථාවග්ගො නිදානවග්ගො ඛන්ධවග්ගොති තයො වග්ගා। <b>වා</b>සද්දො අනියමවිකප්පත්ථො। <b>එක</b>න්ති එකං නිපාතං। <b>තතො තතො</b>ති නිකායතො। <b>සමුච්චයං කත්වා</b>ති රාසිං කත්වා। <b>න වුත්ත</b>න්ති අට්ඨකථාසු න කථිතං। යස්ස පන නත්ථි, සො න ලභතීති යොජනා। <b>සුත්තන්තෙ චා</b>ති සුත්තන්තපිටකෙ පන। <b>උග්ගහිතො</b>ති සරූපකථනෙන ගහිතො, උච්චාරිතොති අත්ථො। <b>දිසාපාමොක්ඛො</b>ති දිසාසු ඨිතානං භික්ඛුආදීනං පාමොක්ඛො। <b>යෙන කාමං ගමො</b>ති යථාකාමං ගමො।
bod:<b>චතූසු නිකායෙසූ</b>ති ඛුද්දකනිකායතො අඤ්ඤෙසු දීඝනිකායාදීසු। <b>එකස්සා</b>ති අඤ්ඤතරස්ස එකස්ස <pb V=1.36/>। <b>එකනිකායෙනා</b>ති එකස්මිං <pb M=.43/> නිකායෙ ලද්ධනයෙන। <b>හී</b>ති සච්චං, යස්මා වා। <b>තත්ථා</b>ති චතුප්පකරණස්ස අට්ඨකථායං। <b>නානත්ථ</b>න්ති නානාපයොජනං। <b>ත</b>න්ති විනයපිටකං। <b>එත්තාවතා</b>ති එත්තකපමාණෙන පගුණෙන। <b>හොතී</b>ති ඉතිසද්දො පරිසමාපනත්ථො। ඉති පරිසමාපනං වෙදිතබ්බන්ති යොජනා।
bod:උභයානි ඛො පනස්සාති ආදි පන වුත්තන්ති සම්බන්ධො। <b>අඤ්ඤස්මි</b>න්ති විනයපිටකතො ඉතරස්මිං। <b>තත්ථා</b>ති “උභයානි ඛො පනස්සා”තිආදිවචනෙ। යථා යෙනාකාරෙන ආගතානි, තං ආකාරං දස්සෙතුන්ති යොජනා। <b>පදපච්චාභට්ඨසඞ්කරදොසවිරහිතානී</b>ති පදානං පච්චාභට්ඨසඞ්කරභූතෙහි දොසෙහි විරහිතානි। එත්ථ ච <b>පදපච්චාභට්ඨ</b>න්ති පදානං පටිනිවත්තිත්වා ආභස්සනං ගළනං, චුතන්ති අත්ථො। <b>පදසඞ්කර</b>න්ති පදානං විපත්ති, විනාසොති අත්ථො। <b>“සුත්තසො”</b>ති සාමඤ්ඤතො වුත්තෙපි ඛන්ධකපරිවාරසුත්තං එව ගහෙතබ්බන්ති ආහ “ඛන්ධකපරිවාරතො”ති। <b>අනුබ්යඤ්ජනසො</b>ති එත්ථ බ්යඤ්ජනසද්දො අක්ඛරස්ස ච පදස්ස ච වාචකොති ආහ “අක්ඛරපදපාරිපූරියා චා”ති। <b>හී</b>ති සච්චං, යස්මා වා।
bod:“සිථිලධනිතාදීන”න්තිපදං “වචනෙනා”තිපදෙ කම්මං, “වචනෙනා”තිපදං “සම්පන්නාගතො”තිපදෙ හෙතු, “විස්සට්ඨාය අනෙලගළාය අත්ථස්ස විඤ්ඤාපනියා”තිපදානි “වාචායා”තිපදෙ විසෙසනානි। <b>සිථිලධනිතාදීන</b>න්ති ආදිසද්දෙන නිග්ගහිතවිමුත්තසම්බන්ධවවත්ථිතදීඝ රස්ස ගරු ලහු සඞ්ඛාතා අට්ඨ බ්යඤ්ජනබුද්ධියො සඞ්ගණ්හාති। <b>යථාවිධානවචනෙනා</b>ති අක්ඛරචින්තකානං යථා සංවිදහනවචනෙන। වාචායෙව කරීයති කථීයති උච්චාරීයති <b>වාක්කරණං</b> චකාරස්ස කකාරං කත්වා। <b>හී</b>ති තදෙව යුත්තං। මාතුගාමො යස්මා සරසම්පත්තිරතො, තස්මා හීළෙතීති යොජනා। “සරසම්පත්තිරහිත”න්තිපදං “වචන”න්තිපදෙ විසෙසනභාවෙන විසෙසං කත්වා “හීළෙතී”තිපදෙ හෙතුභාවෙන සම්පජ්ජනතො හෙතුඅන්තොගධවිසෙසනන්ති දට්ඨබ්බං। <b>සබ්බාස</b>න්ති භික්ඛුනීනං। “සීලාචාරසම්පත්තියා”තිඉමිනා ජාති ගොත්ත රූප භොගාදිනාතිඅත්ථං නිවත්තෙති। <b>කාරණඤ්චා</b>ති අට්ඨකථඤ්ච। <b>තජ්ජෙත්වා</b>ති උබ්බෙජෙත්වා। <b>තාස</b>න්ති භික්ඛුනීනං। <b>ගිහිකාලෙ</b>ති භික්ඛුනොවාදකස්ස ගිහිකාලෙ අනජ්ඣාපන්නපුබ්බො <pb M=.44/> හොතීති සම්බන්ධො। <b>හි</b> තදෙව යුත්තං। “මාතුගාමො”තිපදං “න කරොතී”තිපදෙ සුද්ධකත්තා, “උප්පාදෙතී”තිපදෙ හෙතුකත්තා। ඨිතස්ස භික්ඛුනො ධම්මදෙසනායාපීති යොජනා। <b>අපි</b>සද්දො ගරහත්ථො। <b>විසභාගෙහී</b>ති විරුද්ධෙහි වත්ථාරම්මණෙහි। <b>අයුත්තට්ඨානෙ</b>ති පබ්බජිතානං අනනුරූපට්ඨානෙ। <b>ඡන්දරාග</b>න්ති බලවතණ්හං। <b>තෙනා</b>ති තෙන හෙතුනා।
bod:“එත්ථ <pb V=1.37/> චා”තිආදිම්හි අයං පන සඞ්ගහො –
gax:“සීලවා බහුස්සුතො ච, ස්වාගතො ච සුවාචකො।
gae:පියො පටිබලො චාපි, නජ්ඣාපන්නො ච වීසතී”ති॥
bod:148:<b>වත්ථුස්මි</b>න්ති අට්ඨුප්පත්තියං। කකාරලොපං කත්වා ගරුධම්මාති වුච්චන්තීති ආහ “ගරුකෙහි ධම්මෙහී”ති। <b>තෙ</b>ති ගරුධම්මා। <b>හී</b>ති යස්මා। “එකතො”ති සාමඤ්ඤෙන වුත්තවචනස්ස විසෙසෙන ගහෙතබ්බතං දස්සෙතුං වුත්තං “භික්ඛුනීනං සන්තිකෙ”ති। <b>යථාවත්ථුකමෙවා</b>ති පාචිත්තියමෙව। තඤ්හි වත්ථුස්ස ආපත්තිකාරණස්ස අනුරූපං පවත්තත්තා “යථාවත්ථුක”න්ති වුච්චති।
bod:149:<b>පාතො</b>ති පගෙව, පඨමන්ති අත්ථො। අසම්මට්ඨං සම්මජ්ජීතබ්බන්ති සම්බන්ධො। අසම්මජ්ජනෙ දොසං පාකටං කරොන්තො ආහ “අසම්මට්ඨං හී”තිආදි। <b>හී</b>ති තප්පාකටීකරණජොතකො। <b>ත</b>න්ති පරිවෙණං। දිස්වා භවෙය්යුන්ති සම්බන්ධො। <b>තෙනා</b>ති අසොතුකාමානං විය භවනහෙතුනා। පරිවෙණසම්මජ්ජනස්ස ආනිසංසං දස්සෙත්වා පානීයපරිභොජනීයඋපට්ඨානස්ස තමෙව දස්සෙන්තො ආහ “අන්තො ගාමතො පනා”ති ආදි। <b>තස්මි</b>න්ති පානීයපරිභොජනීයෙ।
bod:<b>සාඛාභඞ්ගම්පී</b>ති භඤ්ජිතබ්බසාඛම්පි। <b>දුතියො</b>ති විඤ්ඤූ පුරිසො දුතියො। නිසීදිතබ්බට්ඨානං දස්සෙන්තො ආහ “නිසීදිතබ්බ”න්තිආදි। “විහාරමජ්ඣෙ”ති සාමඤ්ඤතො වත්වා විසෙසතො දස්සෙතුං වුත්තං “ද්වාරෙ”ති। ඔසරන්ති අවසරන්ති එත්ථාති <b>ඔසරණං,</b> තඤ්ච තං ඨානඤ්චෙති <b>ඔසරණට්ඨානං,</b> තස්මිං। <b>සමග්ගත්ථා</b>ති එත්ථ සංපුබ්බො ච ආපුබ්බො ච ගමුසද්දො <pb M=.45/> හොති, තතො හිය්යත්තනීසඞ්ඛාතං ත්ථවචනං වා හොති, පඤ්චමීසඞ්ඛාතස්ස ථවචනස්ස ත්ථත්තං වා හොති, සංයොගපරත්තා ආ උපසග්ගො රස්සො ච හොති, ඉති අත්ථං දස්සෙන්තො ආහ “සම්මා ආගතත්ථා”ති। තත්ථ “සම්මා”තිපදෙන සංසද්දස්ස අත්ථං දස්සෙති, “ආ”ඉතිපදෙන ආත්යූපසග්ගං, “ගත”ඉතිපදෙන ගමුධාතුං, “ත්ථ”ඉතිපදෙන හිය්යත්තනීසඞ්ඛාතං ත්ථවචනං වා, පඤ්චමීසඞ්ඛාතස්ස ථවචනස්ස ත්ථත්තං වා දස්සෙති। අයං පනෙත්ථත්ථො – සමං තුම්හෙ ආගතත්ථාති। පඤ්චමීසඞ්ඛාතස්ස ථවචනස්ස ත්ථත්තකාලෙ සමං තුම්හෙ ආගා අත්ථ භවථාති। “ආගච්ඡන්තී”තිපදෙන <b>“වත්තන්තී”</b>ති එත්ථ වතුධාතුයා අත්ථං දස්සෙති, “පගුණා වාචුග්ගතා”තිපදෙහි අධිප්පායං දස්සෙති। <b>පාළී</b>ති ගරුධම්මපාළි।
bod:<b>තත්ථා</b>ති <pb V=1.38/> තස්සං පාළියං, තෙසු වා අභිවාදනාදීසු චතූසු। <b>මග්ගසම්පදාන</b>න්ති මග්ගං පරිහරිත්වා භික්ඛුස්ස ඔකාසදානං। <b>බීජන</b>න්ති බීජනියා විධූපනං। <b>පානීයාපුච්ඡන</b>න්ති පානීයස්ස ආපුච්ඡනං। ආදිසද්දෙන පරිභොජනීයාපුච්ඡනාදිකං සඞ්ගණ්හාති। <b>එත්ථ චා</b>ති එතෙසු චතූසු අභිවාදනාදීසු। “අන්තො ගාමෙ වා”තිආදීනි ඡ පදානි “කාතබ්බමෙවා”තිපදෙ ආධාරො। <b>රාජුස්සාරණායා</b>ති රඤ්ඤො ආනුභාවෙන ජනානං උස්සාරණාය। මහාභික්ඛුසඞ්ඝො සන්නිපතති එත්ථාති <b>මහාසන්නිපාතං,</b> තස්මිං මහාසන්නිපාතෙ ඨානෙ නිසින්නෙ සතීති යොජනා। <b>පච්චුට්ඨාන</b>න්ති පටිකච්චෙව උට්ඨානං। <b>තං ත</b>න්ති සාමීචිකම්මං।
bod:<b>සක්කත්වා</b>ති චිත්තිං කත්වා, සං ආදරං කත්වාති අත්ථො। තෙනාහ “යථා කතො”තිආදි। <b>තිණ්ණං කිච්චාන</b>න්ති “සක්කත්වා ගරුංකත්වා මානෙත්වා”තිසඞ්ඛාතානං තිණ්ණං කිච්චානං। අනීයසද්දො කම්මත්ථොති ආහ “න අතික්කමිතබ්බො”ති।
bod:නත්ථි භික්ඛු එත්ථාති <b>අභික්ඛුකො</b> ආවාසො, සො කිත්තකෙ ඨානෙ අභික්ඛුකො, යො ආවාසො අභික්ඛුකො නාම හොතීති ආහ “සචෙ”ති ආදි। “උපස්සයතො”තිපදං “අබ්භන්තරෙ”තිපදෙ අපාදානං। <b>එත්ථා</b>ති අභික්ඛුකෙ ආවාසෙ। <b>හී</b>ති සච්චං। <b>තතො</b>ති අඩ්ඪයොජනබ්භන්තරෙ <pb M=.46/> ඨිතආවාසතො। <b>පර</b>න්ති අඤ්ඤස්මිං ආවාසෙ, භුම්මත්ථෙ චෙතං උපයොගවචනං। <b>පච්ඡාභත්ත</b>න්ති භත්තතො පච්ඡා। <b>තත්ථා</b>ති අභික්ඛුකෙ ආවාසෙ। “භික්ඛුනියො”තිපදං “වදන්තී”තිපදෙ කම්මං। <b>වුත්තප්පමාණෙ</b>ති අඩ්ඪයොජනබ්භන්තරසඞ්ඛාතෙ වුත්තප්පමාණෙ। <b>සාඛාමණ්ඩපෙපී</b>ති සාඛාය ඡාදිතමණ්ඩපෙපි। <b>පි</b>සද්දෙන ආවාසෙ පන කා නාම කථාති දස්සෙති। <b>වුත්තා</b>ති වසිතා। <b>එත්තාවතා</b>ති එකරත්තං වසිතමත්තෙන। <b>එත්ථා</b>ති සභික්ඛුකෙ ආවාසෙ। උපගච්ඡන්තීහි භික්ඛුනීහි යාචිතබ්බාති යොජනා। <b>පක්ඛස්සා</b>ති ආසළ්හීමාසස්ස ජුණ්හපක්ඛස්ස। “තෙරසිය”න්තිපදෙන අවයවිඅවයවභාවෙන යොජෙතබ්බං। <b>මය</b>න්ති අම්හෙ। <b>යතො</b>ති යෙන උජුනා මග්ගෙනාති සම්බන්ධො। තෙනාහ “තෙන මග්ගෙනා”ති। <b>අඤ්ඤෙන මග්ගෙනා</b>ති උජුමග්ගතො අඤ්ඤෙන ජිම්හමග්ගෙන। <b>අය</b>න්ති අයං ආවාසො। <b>තතො</b>ති භික්ඛූනං ආවාසතො, භික්ඛුනිඋපස්සයතො වා, ඉදමෙව යුත්තතරං। වක්ඛති හි “අම්හාකං උපස්සයතො ගාවුතමත්තෙ”ති। <b>ඛෙමට්ඨානෙ</b>ති අභයට්ඨානෙ। තඤ්හි ඛීයන්ති භයා එත්ථාති <b>ඛෙමං,</b> ඛෙමඤ්ච තං ඨානඤ්චෙති ඛෙමට්ඨානන්ති කත්වා “ඛෙමට්ඨාන”න්ති වුච්චති। <b>තාහි භික්ඛුනීහී</b>ති අඩ්ඪයොජනමත්තෙ ඨානෙ වසන්තීහි। <b>තා භික්ඛුනියො</b>ති ගාවුතමත්තෙ ඨානෙ වසන්තියො। <b>අන්තරා</b>ති තුම්හාකං, අම්හාකඤ්ච නිවාසනට්ඨානස්ස, නිවාසනට්ඨානතො වා අන්තරෙ වෙමජ්ඣෙ। භුම්මත්ථෙ චෙතං නිස්සක්කවචනං। ඨිතෙ මග්ගෙති සම්බන්ධො “සන්තිකා”තිපදං <pb V=1.39/> “ආගත”ඉතිපදෙ අපාදානං। <b>තත්ථා</b>ති අඤ්ඤාසං භික්ඛුනීනං උපස්සයෙ। ඉති යාචිතබ්බාති යොජනා। <b>තතො</b>ති භික්ඛූනං යාචිතබ්බතො, පරන්ති සම්බන්ධො।
bod:<b>චාතුද්දසෙ</b>ති ආසළ්හීමාසස්ස ජුණ්හපක්ඛස්ස චතුද්දසන්නං දිවසානං පූරණෙ දිවසෙ। <b>ඉධා</b>ති ඉමස්මිං විහාරෙ। “ඔවාද”න්තිපදං “අනු”ඉතිපදෙ කම්මං। <b>අනුජීවන්තියො</b>ති අනුගන්ත්වා ජීවනං වුත්තිං කරොන්තියො। වුත්තා භික්ඛූති සම්බන්ධො। <b>දුතියදිවසෙ</b>ති ආසළ්හීපුණ්ණමියං। <b>අථා</b>ති පක්කමනානන්තරං। <b>එත්ථා</b>ති භික්ඛූනං පක්කන්තත්තා අපස්සනෙ। “ආභොගං කත්වා”තිඉමිනා ආභොගං අකත්වා වසිතුං <pb M=.47/> න වට්ටතීති දීපෙති। සභික්ඛුකාවාසං ගන්තබ්බමෙවාති අධිප්පායො। <b>සා</b>ති වස්සච්ඡෙදාපත්ති। <b>හී</b>ති සච්චං, යස්මා වා। <b>කෙනචි කාරණෙනා</b>ති භික්ඛාචාරස්ස අසම්පදාදිනා කෙනචි නිමිත්තෙන। <b>හී</b>ති සච්චං। භික්ඛූනං පක්කන්තාදිකාරණා අභික්ඛුකාවාසෙ වසන්තියා කිං අභික්ඛුකාවාසෙව පවාරෙතබ්බන්ති ආහ “පවාරෙන්තියා පනා”තිආදි।
bod:<b>අන්වද්ධමාස</b>න්ති එත්ථ අනුසද්දො විච්ඡත්ථවාචකො කම්මප්පවචනීයො, තෙන පයොගත්තා භුම්මත්ථෙ උපයොගවචනන්ති ආහ “අද්ධමාසෙ අද්ධමාසෙ”ති। <b>පච්චාසීසිතබ්බා</b>ති එත්ථ පතිපුබ්බො ච ආපුබ්බො ච සිධාතු ඉච්ඡත්ථෙති ආහ “ඉච්ඡිතබ්බා”ති। සිධාතුයා ද්වෙභාවො හොති। ආපුබ්බො සිසි ඉච්ඡායන්තිපි ධාතුපාඨෙසු වුත්තං। <b>තත්ථා</b>ති “උපොසථපුච්ඡක”න්තිවචනෙ। <b>පක්ඛස්සා</b>ති යස්ස කස්සචි පක්ඛස්ස। මහාපච්චරියං පන වුත්තන්ති සම්බන්ධො। ඔවාදස්ස යාචනං <b>ඔවාදො</b> උත්තරපදලොපෙන, සොයෙව අත්ථො පයොජනං <b>ඔවාදත්ථො,</b> තදත්ථාය। <b>පාටිපදදිවසතො</b>ති දුතියදිවසතො। සො හි චන්දො වුද්ධිඤ්ච හානිඤ්ච පටිමුඛං පජ්ජති එත්ථ, එතෙනාති වා <b>පාටිපදො</b>ති වුච්චති। <b>ඉතී</b>ති එවං වුත්තනයෙන। භගවා පඤ්ඤපෙතීති යොජනා। <b>අඤ්ඤස්සා</b>ති ධම්මස්සවනකම්මතො අඤ්ඤස්ස। <b>නිරන්තර</b>න්ති අභික්ඛණං, “පඤ්ඤපෙතී”තිපදෙ භාවනපුංසකං। <b>හී</b>ති විත්ථාරො। <b>එවඤ්ච සතී</b>ති එවං බහූපකාරෙ සති ච। <b>ය</b>න්ති යං ධම්මං। <b>සාත්ථික</b>න්ති සපයොජනං। <b>යථානුසිට්ඨ</b>න්ති අනුසිට්ඨියා අනුරූපං। සබ්බායෙව භික්ඛුනියොපීති යොජනා। <b>හී</b>ති සච්චං।
bod:<b>ඔවාදං ගච්ඡතී</b>ති ඔවාදං යාචිතුං භික්ඛුසඞ්ඝස්ස ආරාමං ගච්ඡති। <b>න ඔවාදො ගන්තබ්බො</b>ති ඔවාදං යාචිතුං භික්ඛුසඞ්ඝස්ස ආරාමො න ගන්තබ්බො। <b>ඔවාදො</b>ති ච උපයොගත්ථෙ පච්චත්තවචනන්ති දට්ඨබ්බං। ඉතරථා හි සද්දපයොගො විරුජ්ඣෙය්ය। <b>ඔවාදං ගන්තු</b>න්ති ඔවාදං යාචනත්ථාය භික්ඛුසඞ්ඝස්ස ආරාමං ගන්තුං।
bod:“ද්වෙ <pb M=.48/> <pb V=1.40/> තිස්සො භික්ඛුනියො”තිපදං “යාචිත්වා”තිපදෙ දුතියාකම්මං। “පෙසෙතබ්බා”තිපදෙ පඨමාකම්මං। <b>ඔවාදූපසඞ්කමන</b>න්ති ඔවාදස්ස ගහණත්ථාය උපසඞ්කමනං। <b>ආරාම</b>න්ති භික්ඛුසඞ්ඝස්ස ආරාමං। <b>තතො</b>ති ගමනතො පරන්ති සම්බන්ධො। <b>තෙන භික්ඛුනා</b>ති ඔවාදපටිග්ගාහකෙන භික්ඛුනා। <b>ත</b>න්ති සම්මතං භික්ඛුං।
bod:<b>උස්සහතී</b>ති සක්කොති। <b>පාසාදිකෙනා</b>ති පසාදං ආවහෙන පසාදජනකෙන කායවචීමනොකම්මෙනාති අත්ථො। <b>සම්පාදෙතූ</b>ති තිවිධං සික්ඛං සම්පාදෙතු। <b>එත්තාවතා</b>ති එත්තකෙන “පාසාදිකෙන සම්පාදෙතූ”ති වචනමත්තෙන। <b>හී</b>ති ඵලජොතකො। <b>එත</b>න්ති “තාහී”තිවචනං।
bod:එත්ථ ච භික්ඛූනං සඞ්ඝගණපුග්ගලවසෙන වචනවාරො තිවිධො හොති, තං තිවිධං වචනවාරං භික්ඛුනීනං සඞ්ඝගණපුග්ගලවසෙන තීහි වචනවාරෙහි ගුණිතං කත්වා නව වචනවාරා හොන්ති, තං ආකාරං දස්සෙන්තො ආහ “තත්රායං වචනක්කමො”ති। <b>තත්රා</b>ති පුරිමවචනාපෙක්ඛං। වචනාකාරො පාකටොව।
bod:එකා භික්ඛුනී වා බහූහි භික්ඛුනීඋපස්සයෙහි ඔවාදත්ථාය පෙසිතෙ වචනාකාරං දස්සෙන්තො ආහ “භික්ඛුනිසඞ්ඝො ච අය්යා”තිආදි।
bod:<b>තෙනාපී</b>ති ඔවාදපටිග්ගාහකෙනාපි “ඔවාද”න්තිපදං “පටිග්ගාහකෙනා”ති පදෙ කම්මං। පුන “ඔවාද”න්තිපදං “අපටිග්ගහෙතු”න්තිපදෙ කම්මං। බලති අස්සාසපස්සාසමත්තෙන ජීවති, න පඤ්ඤාජීවිතෙනාති <b>බාලො</b>। ගිලායති රුජතීති <b>ගිලානො</b>। ගමිස්සති ගන්තුං භබ්බොති <b>ගමිකො</b>। අයං පනෙත්ථ යොජනා – ගන්තුං භබ්බො යො භික්ඛු ගමිස්සති ගමනං කරිස්සති, ඉති තස්මා සො භික්ඛු ගමිකො නාම। අථ වා යො භික්ඛු ගන්තුං භබ්බත්තා ගමිස්සති ගමනං කරිස්සති, ඉති තස්මා සො භික්ඛු ගමිකො නාමාති। “භබ්බො”ති ච හෙතුඅන්තොගධවිසෙසනං।
bod:<b>තත්ථා</b>ති <pb M=.49/> <pb V=1.41/> බාලාදීසු තීසු පුග්ගලෙසු। <b>දුතියපක්ඛදිවසෙ</b>ති පාටිපදතො දුතියපක්ඛදිවසෙ। <b>උපොසථග්ගෙ</b>ති උපොසථගෙහෙ। තඤ්හි උපොසථං ගණ්හන්ති, උපොසථො වා ගය්හති අස්මින්ති <b>“උපොසථග්ග”</b>න්ති වුච්චති। තස්මිං උපොසථග්ගෙ। “අනාරොචෙතු”න්ති වචනස්ස ඤාපකං දස්සෙත්වා “අපච්චාහරිතු”න්ති වචනස්ස තමෙව දස්සෙන්තො ආහ “අපරම්පි වුත්ත”න්තිආදි।
bod:<b>තත්ථා</b>ති ඔවාදපටිග්ගාහකෙසු භික්ඛූසු। <b>නො චස්සා</b>ති නො චෙ අස්ස। <b>සභං වා</b>ති සමජ්ජං වා। සා හි සහ භාසන්ති එත්ථ, සන්තෙහි වා භාති දිබ්බතීති <b>“සභා”</b>ති වුච්චති, තං සභං වා උපසඞ්කමිස්සාමීති යොජනා। <b>තත්රා</b>ති තස්මිං සභාදිකෙ। එවං “තත්ථා”තිපදෙපි।
bod:චතුද්දසන්නං පූරණො <b>චාතුද්දසො,</b> තස්මිං පවාරෙත්වාති සම්බන්ධො। <b>භික්ඛුසඞ්ඝෙ</b>ති භික්ඛුසඞ්ඝස්ස සන්තිකෙ, සමීපත්ථෙ චෙතං භුම්මවචනං। <b>අජ්ජතනා</b>ති එත්ථ අස්මිං අහනි අජ්ජ, ඉමසද්දතො අහනීති අත්ථෙ ජ්ජපච්චයො, ඉමසද්දස්ස ච අකාරො, අජ්ජ එව අජ්ජතනා, ස්වත්ථො හි තනපච්චයො। අපරස්මිං අහනි <b>අපරජ්ජ,</b> අපරසද්දතො අහනීති අත්ථෙ ජ්ජපච්චයො සත්තම්යන්තොයෙව। <b>එත්ථා</b>ති පවාරණෙ, “අනුජානාමී”තිආදිවචනෙ වා। <b>හී</b>ති සච්චං।
bod:<b>කොලාහල</b>න්ති කොතූහලං। <b>පඨමං භික්ඛුනී යාචිතබ්බා</b>ති සඞ්ඝෙන පඨමං භික්ඛුනී යාචිතබ්බා।
bod:තාය භික්ඛුනියා වචනීයො අස්සාති යොජනා। <b>පස්සන්තො පටිකරිස්සතී</b>ති වජ්ජාවජ්ජං පස්සන්තො හුත්වා පටිකරිස්සති।
bod:<b>උභින්න</b>න්ති භික්ඛුභික්ඛුනීනං। <b>යථාඨානෙයෙවා</b>ති යං යං ඨානං යථාඨානං, තස්මිං යථාඨානෙයෙව। <b>කෙනචි පරියායෙනා</b>ති කෙනචි කාරණෙන। අවපුබ්බො වරසද්දො පිහිතත්ථොති ආහ “පිහිතො”ති। <b>වචනංයෙවා</b>ති ඔවාදවචනංයෙව। <b>පථො</b>ති ජෙට්ඨකට්ඨානෙ ඨානස්ස කාරණත්තා පථො। <b>දොසං පනා</b>ති අභික්කමනාදීසු <pb M=.50/> ආදීනවං පන। <b>අඤ්ජෙන්තී</b>ති මක්ඛෙන්ති। භික්ඛූහි පන ඔවදිතුං අනුසාසිතුං වට්ටතීති යොජනා।
bod:<b>අඤ්ඤ</b>න්ති ඔවාදතො අඤ්ඤං। <b>එසො</b>ති ගරුධම්මො।
bod:150:“අධම්මකම්මෙ”ති එත්ථ කතමං කම්මං නාමාති ආහ “අධම්මකම්මෙතිආදීසූ”තිආදි। <b>තත්ථා</b>ති අධම්මකම්මධම්මකම්මෙසු।
bod:152:උද්දෙසං දෙන්තො භණති, අනාපත්තීති යොජනා। <b>ඔසාරෙතී</b>ති කථෙති। <b>චතුපරිසතී</b>ති චතුපරිසස්මිං। <b>තත්රාපී</b>ති තෙන භික්ඛුනීනං සුණනකාරණෙනාති। පඨමං।
sub:2:අත්ථඞ්ගතසික්ඛාපදං
bod:153:දුතියෙ <pb V=1.42/> <b>පරියාය</b>සද්දො වාරත්ථොති ආහ “වාරෙනා”ති। වාරොති ච අනුක්කමොයෙවාති ආහ “පටිපාටියාති අත්ථො”ති। අධිකං චිත්තං ඉමස්සාති <b>අධිචෙතො</b>ති දස්සෙන්තො ආහ “අධිචිත්තවතො”තිආදි। අධිචිත්තං නාම ඉධ අරහත්තඵලචිත්තමෙව, න විපස්සනාපාදකභූතං අට්ඨසමාපත්තිචිත්තන්ති ආහ “අරහත්තඵලචිත්තෙනා”ති। “අධිචිත්තසික්ඛා”තිආදීසු (පාරා॰ 45; දී॰ නි॰ 3.305; ම॰ නි॰ 1.497; අ॰ නි॰ 6.105; මහානි॰ 10) හි විපස්සනාපාදකභූතං අට්ඨසමාපත්තිචිත්තං “අධිචිත්ත”න්ති වුච්චති। <b>න පමජ්ජතො</b>ති න පමජ්ජන්තස්ස। <b>සාතච්චකිරියායා</b>ති සතතකරණෙන। උභො ලොකෙ මුනති ජානාතීති <b>මුනී</b>ති ච, මොනං වුච්චති ඤාණං මුනනට්ඨෙන ජානනත්ථෙන, තමස්සත්ථීති <b>මුනී</b>ති ච දස්සෙන්තො ආහ “මුනිනොතී”තිආදි। තත්ථ “යො මුනති…පෙ॰… මුනනෙන වා”තිඉමිනා පඨමත්ථං දස්සෙති, “මොනං වුච්චති…පෙ॰… වුච්චතී”තිඉමිනා දුතියත්ථං දස්සෙති। මුන ගතියන්ති ධාතුපාඨෙසු (සද්දනීතිධාතුමාලායං 15 පකාරන්තධාතු) වුත්තත්තා “යො මුනතී”ති එත්ථ භූවාදිගණිකො මුනධාතුයෙව, න කීයාදිගණිකො මුධාතූති දට්ඨබ්බං। අථ වා මුන ඤාණෙති ධාතුපාඨෙසු (සද්දනීතිධාතුමාලායං 17 කියාදිගණික) වුත්තත්තා “මුනාතී”ති කීයාදිගණිකොව। ධාත්වන්තනකාරලොපොති දට්ඨබ්බං। “මොනං වුච්චති ඤාණ”න්ති චෙත්ථ ඤාණං නාම <pb M=.51/> අරහත්තඤාණමෙව। මොනස්ස පථො <b>මොනපථො</b>ති වුත්තෙ සත්තතිංස බොධිපක්ඛියධම්මාව අධිප්පෙතාති ආහ “සත්තතිංසබොධිපක්ඛියධම්මෙසූ”ති। අථ වා අධිසීලසික්ඛාදයො අධිප්පෙතාති ආහ “තීසු වා සික්ඛාසූ”ති। <b>පුබ්බභාගපටිපද</b>න්ති අරහත්තඤාණස්ස පුබ්බභාගෙ පවත්තං සීලසමථවිපස්සනාසඞ්ඛාතං පටිපදං। <b>පුබ්බභාගෙ</b>ති අරහත්තඤාණස්ස පුබ්බභාගෙ। <b>එත්ථා</b>ති “අධිචෙතසො…පෙ॰… සික්ඛතො”ති වචනෙ। “තාදිනො”තිපදං “මුනිනො”තිපදෙන යොජෙතබ්බන්ති ආහ “තාදිසස්ස ඛීණාසවමුනිනො”ති। <b>එත්ථා</b>ති “සොකා න භවන්ති තාදිනො”ති වචනෙ। රාගාදයො උපසමෙතීති <b>උපසන්තො</b>ති දස්සෙතුං වුත්තං “රාගාදීන”න්ති। සති අස්සත්ථීති <b>සතිමා</b>ති කත්වා මන්තුසද්දො නිච්චයොගත්ථොති ආහ “සතියා අවිරහිතස්සා”ති।
bod:න කසීයති න විලෙඛීයතීති <b>අකාසො,</b> සොයෙව <b>ආකාසො</b>। අන්තරෙන ඡිද්දෙන ඉක්ඛිතබ්බොති <b>අන්තලික්ඛො</b>। ආකාසො හි චතුබ්බිධො අජටාකාසො, කසිණුග්ඝාටිමාකාසො, පරිච්ඡින්නාකාසො, රූපපරිච්ඡෙදාකාසොති। තත්ථ අජටාකාසොව ඉධාධිප්පෙතො “අන්තලික්ඛෙ”ති විසෙසිතත්තා। තෙනාහ “න කසිණුග්ඝාටිමෙ, න පන රූපපරිච්ඡෙදෙ”ති। පරිච්ඡින්නාකාසොපි රූපපරිච්ඡෙදාකාසෙන සඞ්ගහිතො। “ම”න්ති පදං “අවමඤ්ඤන්තී”ති පදෙ කම්මං। <b>එත්තකමෙවා</b>ති එතප්පමාණං <pb V=1.43/> “අධිචෙතසො”තිආදිසඞ්ඛාතං වචනමෙව, න අඤ්ඤං බුද්ධවචනන්ති අත්ථො। <b>අය</b>න්ති චූළපන්ථකො ථෙරො। <b>හන්දා</b>ති වස්සග්ගත්ථෙ නිපාතො। මම ආනුභාවං දස්සෙමි, තුම්හෙ පස්සථ ගණ්හථාති අධිප්පායො। <b>වුට්ඨායා</b>ති තතො චතුත්ථජ්ඣානතො වුට්ඨහිත්වා। <b>අන්තරාපි ධායතී</b>ති එත්ථ පිසද්දස්ස අට්ඨානත්ථං දස්සෙන්තො ආහ “අන්තරධායතිපී”ති। එසෙව නයො “සෙය්යම්පි කප්පෙතී”ති එත්ථපි। <b>ථෙරො</b>ති චූළපන්ථකො ථෙරො। ඉදං පදං අන්තරන්තරා යුත්තට්ඨානෙසු සම්බන්ධිත්වා “තඤ්චෙව භණතී”තිඉමිනා සම්බන්ධිතබ්බං। <b>භාතුථෙරස්සා</b>ති ජෙට්ඨකභාතුභූතස්ස මහාපන්ථකථෙරස්ස।
bod:<b>පද්ම</b>න්ති <pb M=.52/> ගාථායං තයො පාදා ඉන්දවජිරා, චතුත්ථපාදො උපෙන්දවජිරො। තස්මා පද්මන්ති එත්ථ මකාරෙ පරෙ දුකාරුකාරස්ස ලොපං කත්වා පරක්ඛරං නෙත්වා “පද්ම”න්ති ද්විභාවෙන ලිඛිතබ්බං। <b>අවීතගන්ධ</b>න්ති එත්ථ <b>වී</b>ති දීඝුච්චාරණමෙව යුත්තං। පඞ්කෙ දවති ගච්ඡතීති <b>පදුමං</b>। කොකං දුග්ගන්ධස්ස ආදානං නුදති අපනෙතීති <b>කොකනුදං</b>। සුන්දරො ගන්ධො ඉමස්සාති <b>සුගන්ධං</b>। අයං පනෙත්ථ යොජනා – යථා කොකනුදසඞ්ඛාතං සුගන්ධං පාතො පගෙව බාලාතපෙන ඵුල්ලං විකසිතං අවීතගන්ධං හුත්වා විරොචමානං පදුමං සියා, තථා අඞ්ගීරසං අඞ්ගිතො සරීරතො නිච්ඡරණපභස්සරරසං හුත්වා විරොචමානභූතං අන්තලික්ඛෙ තපන්තං ආදිච්චං ඉව තෙධාතුකෙ තපන්තං සම්මාසම්බුද්ධං පස්සාති।
bod:<b>පගුණ</b>න්ති වාචුග්ගතං। <b>තතො</b>ති අසක්කුණෙය්යතො। <b>න</b>න්ති චූළපන්ථකං। <b>ථෙරො</b>ති මහාපන්ථකො ථෙරො නික්කඩ්ඪාපෙසීති සම්බන්ධො। <b>සො</b>ති චූළපන්ථකො। <b>අථා</b>ති තස්මිං කාලෙ। භගවා ආහාති යොජනා। <b>බුද්ධචක්ඛුනා</b>ති ආසයානුසයඉන්ද්රියපරොපරියත්තඤාණසඞ්ඛාතෙන සබ්බඤ්ඤුබුද්ධානං චක්ඛුනා। <b>ත</b>න්ති චූළපන්ථකං। <b>තස්සා</b>ති චූළපන්ථකස්ස। <b>අථා</b>ති තස්මිං ආරොචනකාලෙ। <b>අස්සා</b>ති චූළපන්ථකස්ස, දත්වාති සම්බන්ධො। රජං මලං හරති අපනෙතීති <b>රජොහරණං,</b> පිලොතිකඛණ්ඩං। <b>සො</b>ති චූළපන්ථකො। <b>තස්සා</b>ති පිලොතිකඛණ්ඩස්ස, “අන්ත”න්තිපදෙ අවයවිසම්බන්ධො। <b>පරිසුද්ධම්පී</b>ති පිසද්දො අපරිසුද්ධෙ පිලොතිකඛණ්ඩෙ කා නාම කථාති දස්සෙති। <b>සංවෙග</b>න්ති සන්තාසං භයන්ති අත්ථො। <b>අථා</b>ති තස්මිං ආරම්භකාලෙ। <b>අස්සා</b>ති චූළපන්ථකස්ස। “ත”න්තිපදං “මමායනභාව”න්තිපදෙන සම්බන්ධං කත්වා යොජනා කාතබ්බාති। දුතියං।
sub:3:භික්ඛුනුපස්සයසික්ඛාපදං
bod:162:තතියෙ “ඔවදති පාචිත්තියස්සා”ති සාමඤ්ඤතො වුත්තෙපි විසෙසතො අත්ථො ගහෙතබ්බොති <pb V=1.44/> ආහ “අට්ඨහි ගරුධම්මෙහි ඔවදන්තස්සෙව පාචිත්තිය”න්ති। <b>ඉතො</b>ති ඉමස්මා සික්ඛාපදම්හා। <b>යත්ථ</b> <pb M=.53/> <b>යත්ථා</b>ති යස්මිං යස්මිං සික්ඛාපදෙ। <b>සබ්බත්ථ</b> තත්ථ තත්ථාති යොජනාති। තතියං।
sub:පකිණ්ණකකථා
bod:<b>එත්ථා</b>ති ඉමස්මිං සික්ඛාපදෙ। ඉදං පකිණ්ණකං වුත්තන්ති සම්බන්ධො। <b>තීණි පාචිත්තියානී</b>ති භික්ඛුනො අසම්මතත්තා එකං පාචිත්තියං, සූරියස්ස අත්ථඞ්ගතත්තා එකං, භික්ඛුනුපස්සයං උපසඞ්කමිතත්තා එකන්ති තීණි පාචිත්තියානි। <b>කථ</b>න්ති කෙන කාරණෙන හොතීති යොජනා। <b>තත්ථා</b>ති භික්ඛුනුපස්සයං। <b>තස්සෙවා</b>ති සම්මතස්සෙව භික්ඛුනො। <b>අඤ්ඤෙන ධම්මෙනා</b>ති ගරුධම්මෙහි අඤ්ඤෙන ධම්මෙන। <b>දිවා පනා</b>ති සූරියුග්ගමනතො තස්ස අනත්ථඞ්ගතෙයෙවාති।
sub:4:ආමිසසික්ඛාපදං
bod:164:චතුත්ථෙ බහුං මානං කතං යෙහීති <b>බහුකතා</b>। බහුකතා හුත්වා න ඔවදන්තීති අත්ථං දස්සෙන්තො ආහ “න බහුකතා”තිආදි। <b>ධම්මෙ</b>ති සීලාදිධම්මෙ। <b>අධිප්පායො</b>ති “න බහුකතා”තිපදස්ස, ඡබ්බග්ගියානං වා අධිප්පායොති යොජනා। “කත්තුකාමොති ආදීන”න්තිපදං “අත්ථො”තිපදෙ වාචකසම්බන්ධො।
bod:අසම්මතො නාම ඨපිතො වෙදිතබ්බොති යොජනා। <b>සම්මුති</b>න්ති භික්ඛුනොවාදකසම්මුතිං। පච්ඡා සාමණෙරභූමියං ඨිතොති යොජනාති। චතුත්ථං।
sub:5:චීවරදානසික්ඛාපදං
bod:169:පඤ්චමෙ <b>රථිකායා</b>ති රච්ඡාය। සා හි රථස්ස හිතත්තා රථිකාති වුච්චති। <b>සන්දිට්ඨා</b>ති සමොධානවසෙන දස්සීයිත්ථාති සන්දිට්ඨා। දිට්ඨමත්තකා මිත්තාති ආහ “මිත්තා”ති। <b>සෙස</b>න්ති වුත්තවචනතො සෙසං වචනං। <b>තත්රා</b>ති චීවරපටිග්ගහණසික්ඛාපදෙ। <b>හී</b>ති විසෙසජොතකං। <b>ඉධා</b>ති ඉමස්මිං චීවරදානසික්ඛාපදෙති। පඤ්චමං।
sub:6:චීවරසිබ්බනසික්ඛාපදං
bod:175:ඡට්ඨෙ <pb M=.54/> <pb V=1.45/> <b>උදායී</b>ති එත්ථ මහාඋදායී, කාළුදායී, ලාළුදායීති තයො උදායී හොන්ති। තෙසු තතියොවාධිප්පෙතොති ආහ “ලාළුදායී”ති। පභාවෙන ඨාති පවත්තතීති <b>පට්ඨො</b>ති කතෙ පටිබලොව ලබ්භති। තෙනාහ “පටිබලො”ති। <b>නිපුණො</b>ති කුසලො। “පටිභානෙන කතචිත්ත”න්තිඉමිනා <b>“පටිභානචිත්ත”</b>න්ති පදස්ස මජ්ඣෙ පදලොපං දස්සෙති। <b>සො</b>ති ලාළුදායී අකාසීති සම්බන්ධො। <b>තස්සා</b>ති චීවරස්ස। “යථාසංහට”න්ති එත්ථ එවසද්දො අජ්ඣාහරිතබ්බොති ආහ “යථාසංහටමෙවා”ති।
bod:176:යං චීවරං නිවාසිතුං වා පාරුපිතුං වා සක්කා හොති, තං චීවරං නාමාති යොජනා। <b>එවං හී</b>ති එවමෙව। “දුක්කට”න්තිඉමිනා “සයං සිබ්බති, ආපත්ති පාචිත්තියස්සා”ති එත්ථ අන්තරාපත්තිං දස්සෙති। <b>ආරා</b>ති සූචි। සා හි අරති නිස්සඞ්ගවසෙන ගච්ඡති පවිසතීති “ආරා”ති වුච්චති, තස්සා පථො ගමනං <b>ආරාපථො,</b> තස්මිං, ආරාපථස්ස නීහරණාවසානත්තා “නීහරණෙ”ති වුත්තං। <b>සතක්ඛත්තුම්පී</b>ති අනෙකක්ඛත්තුම්පි। <b>ආණත්තො</b>ති ආණාපීයතීති ආණත්තො। “ආණාපිතො”ති වත්තබ්බෙ ණාපෙසද්දස්ස ලොපං, ඉකාරස්ස ච අකාරං කත්වා, “ආදත්තෙ”ති ආඛ්යාතපදෙ තෙවිභත්තියා විය තපච්චයස්ස ච ද්විභාවං කත්වා එවං වුත්තං। තෙනාහ “සකිං චීවරං සිබ්බාති වුත්තො”ති। <b>අථ පනා</b>ති තතො අඤ්ඤථා පන। <b>ආණත්තස්සා</b>ති ආණාපිතස්ස। සම්බහුලානිපි පාචිත්තියානි හොන්තීති සම්බන්ධො।
bod:යෙපි නිස්සිතකා සිබ්බන්තීති යොජනා, ආචරියුපජ්ඣායෙසු සිබ්බන්තෙසූති සම්බන්ධො। <b>තෙස</b>න්ති ආචරියුපජ්ඣායානං। <b>තෙසම්පී</b>ති නිස්සිතකානම්පි। ඤාතිකානං භික්ඛුනීනං චීවරන්ති සම්බන්ධො। “අන්තෙවාසිකෙහී”තිපදං “සිබ්බාපෙන්තී”තිපදෙ කාරිතකම්මං। <b>තත්රාපී</b>ති ආචරියුපජ්ඣායෙහි සිබ්බාපනෙපි। “අන්තෙවාසිකෙ”තිපදං “වඤ්චෙත්වා”තිපදෙ <pb M=.55/> සුද්ධකම්මං, “සිබ්බාපෙන්තී”තිපදෙ කාරිතකම්මං। <b>ඉතරෙස</b>න්ති ආචරියුපජ්ඣායානන්ති। ඡට්ඨං।
sub:7:සංවිධානසික්ඛාපදං
bod:181:සත්තමෙ “තාසං භික්ඛුනීනං පච්ඡා ගච්ඡන්තීන”න්ති පදානි “පත්තචීවර”න්ති පාඨසෙසෙන යොජෙතබ්බානීති ආහ “පච්ඡා ගච්ඡන්තීනං පත්තචීවර”න්ති। තා භික්ඛුනියො පච්ඡා ගච්ඡන්තියොති විභත්තිවිපල්ලාසං කත්වා “දූසෙසු”න්තිපදෙන යොජෙතබ්බානීති ආහ “තා භික්ඛුනියො <pb V=1.46/> චොරා දූසයිංසූ”ති। අථ වා විභත්තිවිපල්ලාසමකත්වා “අච්ඡින්දිංසූ”ති පදෙ “පත්තචීවර”න්තිපදං අජ්ඣාහරිත්වා “දූසෙසු”න්තිපදෙ “සීල”න්ති පාඨං අජ්ඣාහරිත්වා යොජෙතබ්බන්ති දට්ඨබ්බං।
bod:182-3:සංපුබ්බො, විපුබ්බො ච ධාධාතු ත්වාපච්චයො හොතීති ආහ “සංවිදහිත්වා”ති। <b>කුක්කුටො</b>ති තම්බචූළො। සො හි කුකති ආහාරත්ථං පාණකාදයො ආදදාතීති කුක්කුටො। <b>අය</b>න්ති ගාමො। අධිකරණෙ ණොති ආහ “සම්පදන්ති එත්ථා”ති। <b>එත්ථා</b>ති ච එතස්මිං ගාමෙ। උත්තරපදස්ස අධිකරණත්ථත්තා පුබ්බපදෙන ඡට්ඨීසමාසොති ආහ “කුක්කුටාන”න්තිආදි। එවං ණසද්දස්ස අධිකරණත්ථං, පුබ්බපදෙන ඡට්ඨීසමාසඤ්ච දස්සෙත්වා ඉදානි ණසද්දස්ස භාවත්ථං, පුබ්බපදෙන බාහිරත්ථසමාසඤ්ච දස්සෙතුං වුත්තං “අථ වා”ති। <b>තත්ථා</b>ති පච්ඡිමපාඨෙ। <b>උප්පතිත්වා</b>ති උඩ්ඩිත්වා උද්ධං ආකාසං ලඞ්ගිත්වාති අත්ථො। <b>එත්ථා</b>ති පච්ඡිමපාඨෙ। <b>ද්විධා</b>ති පදගමනපක්ඛගමනවසෙන ද්විපකාරෙන। “උපචාරො න ලබ්භතී”තිඉමිනා ගාමන්තරො න හොති, එකගාමොයෙව පන හොති, තස්මා ආපත්තිපි එකායෙව හොතීති දස්සෙති। <b>පච්චූසෙ</b>ති පභාතෙ। සො හි පටිවිරුද්ධං තිමිරං උසෙති නාසෙතීති පච්චූසොති වුච්චති। <b>වස්සන්තස්සා</b>ති රවන්තස්ස। “වචනතො”තිපදං “ආපත්තියෙවා”තිපදෙ ඤාපකහෙතු। <b>රතනමත්තන්තරො</b>ති කුක්කුපමාණෙන බ්යවධානො।
bod:<b>තත්රා</b>ති <pb M=.56/> “ගාමන්තරෙ ගාමන්තරෙ”ති වචනෙ। <b>හී</b>ති විත්ථාරො। <b>උභොපී</b>ති භික්ඛුභික්ඛුනියොපි සංවිදහන්තීති සම්බන්ධො। <b>න වදන්තී</b>ති අට්ඨකථාචරියා න කථයන්ති। චතුන්නං මග්ගානං සමාගමට්ඨානං <b>චතුක්කං,</b> ද්වින්නං, තිණ්ණං, චතුක්කතො අතිරෙකානං වා මග්ගානං සම්බද්ධට්ඨානං <b>සිඞ්ඝාටකං। තත්රාපී</b>ති උපචාරොක්කමනෙපි। <b>ගාමතො</b>ති අත්තනො ගාමතො। යාව න ඔක්කමන්ති, තාවාති යොජනා। <b>සන්ධායා</b>ති ආරබ්භ। <b>අථා</b>ති තස්මිං නික්ඛමනකාලෙ। <b>ද්වෙපී</b>ති භික්ඛුභික්ඛුනියොපි ගච්ඡන්තීති සම්බන්ධො। <b>ත</b>න්ති වචනං।
bod:<b>හී</b>ති විසෙසො। “ගාමන්තරෙ ගාමන්තරෙ”ති පුරිමස්මිං නයෙ අතික්කමෙ අනාපත්ති, ඔක්කමනෙ ආපත්තීති අයං විසෙසො।
bod:184:<b>ගතපුබ්බත්ථා</b>ති ගතපුබ්බා අත්ථ භවථාති අත්ථො। එහි ගච්ඡාමාති වා ආගච්ඡෙය්යාසීති වා වදතීති යොජනා। <b>චෙතියවන්දනත්ථ</b>න්ති ථූපස්ස වන්දිතුං।
bod:185:<b>විසඞ්කෙතෙනා</b>ති <pb V=1.47/> එත්ථ කාලවිසඞ්කෙතො, ද්වාරවිසඞ්කෙතො, මග්ගවිසඞ්කෙතොති තිවිධො। තත්ථ කාලවිසඞ්කෙතෙනෙව අනාපත්තිං සන්ධාය “විසඞ්කෙතෙන ගච්ඡන්ති, අනාපත්තී”ති ආහ। ද්වාරවිසඞ්කෙතෙන වා මග්ගවිසඞ්කෙතෙන වා ආපත්තිමොක්ඛො නත්ථි। තමත්ථං දස්සෙන්තො ආහ “පුරෙභත්ත”න්තිආදි। <b>චක්කසමාරුළ්හා</b>ති ඉරියාපථචක්කං වා සකටචක්කං වා සම්මා ආරුළ්හා। <b>ජනපදා</b>ති ජනකොට්ඨාසා। <b>පරියායන්තී</b>ති පරි පුනප්පුනං යන්ති ච ආයන්ති චාති। සත්තමං।
sub:8:නාවාභිරුහනසික්ඛාපදං
bod:188:අට්ඨමෙ සහ අඤ්ඤමඤ්ඤං ථවනං අභිත්ථවනං <b>සන්ථවො,</b> සඞ්ගමොති වුත්තං හොති। මිත්තභාවෙන සන්ථවො <b>මිත්තසන්ථවො,</b> ලොකෙහි අස්සාදෙතබ්බො ච සො මිත්තසන්ථවො චෙති <b>ලොකස්සාදමිත්තසන්ථවො,</b> තස්ස වසො පභූ, තෙන වා ආයත්තොති <b>ලොකස්සාදමිත්තසන්ථවවසො,</b> තෙන। <b>උද්ධං</b> ගච්ඡතීති <b>උද්ධංගාමිනී</b>ති දස්සෙන්තො ආහ “උද්ධ”න්තිආදි। <b>උද්ධ</b>න්ති ච ඉධ පටිසොතො। තෙනාහ <pb M=.57/> “නදියා පටිසොත”න්ති। “උද්ධංගාමිනි”න්තිමාතිකාපදං “උජ්ජවනිකායා”තිපදභාජනියා සංසන්දෙන්තො ආහ “යස්මා පනා”තිආදි। <b>යො</b>ති භික්ඛු। <b>උද්ධං ජවනතො</b>ති පටිසොතං ගමනතො। <b>තෙනා</b>ති තෙන හෙතුනා। <b>අස්සා</b>ති “උද්ධංගාමිනි”න්තිපදස්ස। අනුසොතං ඉධ අධො නාමාති ආහ “අනුසොත”න්ති। <b>අස්සපී</b>ති <b>පි</b>සද්දො පුරිමාපෙක්ඛො। <b>තත්ථා</b>ති “උද්ධංගාමිනිං වා අධොගාමිනිං වා”තිවචනෙ। <b>ය</b>න්ති නාවං හරන්තීති සම්බන්ධො। <b>සම්පටිපාදනත්ථ</b>න්ති සම්මා පටිමුඛං පාදනත්ථං, උජුපජ්ජාපනත්ථන්ති අත්ථො। <b>එත්ථා</b>ති නාවායං। “ඨපෙත්වා”තිපදභාජනිමපෙක්ඛිත්වා “උපයොගත්ථෙ නිස්සක්කවචන”න්ති ආහ। “අඤ්ඤත්රා”ති මාතිකාපදෙ අපෙක්ඛිතෙ නිස්සක්කත්ථෙ නිස්සක්කවචනම්පි යුජ්ජතෙව।
bod:189:එකං තීරං අගාමකං අරඤ්ඤං හොතීති යොජනා। අද්ධයොජනගණනාය පාචිත්තියානි හොන්තීති සම්බන්ධො। <b>මජ්ඣෙන ගමනෙපී</b>ති <b>පි</b>සද්දො අගාමකඅරඤ්ඤතීරපස්සෙන ගමනෙ කා නාම කථාති දස්සෙති। <b>න කෙවලං නදියා</b>ති කෙවලං නදියා එව අනාපත්ති නාති යොජනා, අඤ්ඤෙසුපි සමුද්දාදීසු අනාපත්තීති අධිප්පායො। යොපි භික්ඛු ගච්ඡතීති සම්බන්ධො। <b>හී</b>ති සච්චං, යස්මා වා।
bod:191:කාලවිසඞ්කෙතො, තිත්ථවිසඞ්කෙතො, නාවාවිසඞ්කෙතොති තිවිධො විසඞ්කෙතො। තත්ථ කාලවිසඞ්කෙතෙන <pb V=1.48/> අනාපත්තිං සන්ධාය “විසඞ්කෙතෙන අභිරුහන්තී”ති වුත්තං। අඤ්ඤෙන විසඞ්කෙතෙන ආපත්තියෙව, තමත්ථං දස්සෙන්තො ආහ “ඉධාපී”තිආදීති। අට්ඨමං।
sub:9:පරිපාචිතසික්ඛාපදං
bod:192:නවමෙ <b>මහානාගෙසූ</b>ති මහාඅරහන්තෙසු <b>තිට්ඨමානෙසු</b> සන්තෙසු, චෙතකෙ පෙස්සභූතෙ නවකෙ භික්ඛූ නිමන්තෙතීති අධිප්පායො। <b>ඉතරථා</b>ති විභත්තිවිපල්ලාසතො වා පාඨසෙසතො වා අඤ්ඤෙන පකාරෙන। අන්තරං මජ්ඣං පත්තා කථා <b>අන්තරකථා</b>ති දස්සෙන්තො ආහ “අවසාන”න්තිආදි। පකිරීයිත්ථාති <b>පකතා,</b> න <pb M=.58/> පකතා <b>විප්පකතා</b>ති වුත්තෙ කරියමානකථාවාති ආහ “කරියමානා හොතී”ති। <b>අද්ධච්ඡිකෙනා</b>ති උපඩ්ඪචක්ඛුනා। <b>තෙහී</b>ති ථෙරෙහි।
bod:194:<b>ලද්ධබ්බ</b>න්ති ලද්ධාරහං। <b>අස්සා</b>ති “භික්ඛුනිපරිපාචිත”න්තිපදස්ස। සම්මා ආරභිතබ්බොති <b>සමාරම්භො</b>ති දස්සෙන්තො ආහ “සමාරද්ධං වුච්චතී”ති। <b>පටියාදිතස්සා</b>ති පරිපාචිතස්ස භත්තස්ස। ගිහීනං සමාරම්භොති <b>ගිහිසමාරම්භො,</b> කත්වත්ථෙ චෙතං සාමිවචනං। <b>තතො</b>ති තතො භත්තතො। <b>අඤ්ඤත්රා</b>ති විනා। තමත්ථං විවරන්තො ආහ “තං පිණ්ඩපාතං ඨපෙත්වා”ති। පදභාජනෙ පන වුත්තන්ති සම්බන්ධො। “ඤාතකපවාරිතෙහී”තිපදං “අසමාරද්ධො”තිපදෙ කත්තා। <b>අත්ථතො</b>ති භික්ඛුනිඅපරිපාචිතඅත්ථතො। <b>තස්මා</b>ති යස්මා අත්ථතො සමාරද්ධොව හොති, තස්මා।
bod:195:<b>පටියාදිත</b>න්ති පටියත්තං। පකතියා පටියත්තං <b>පකතිපටියත්ත</b>න්ති දස්සෙන්තො ආහ “පකතියා”තිආදි। මහාපච්චරියං පන වුත්තන්ති සම්බන්ධො। <b>තස්සා</b>ති තස්සෙව භික්ඛුනො। <b>අඤ්ඤස්සා</b>ති තතො අඤ්ඤස්ස භික්ඛුනො।
bod:197:<b>භික්ඛුනිපරිපාචිතෙපී</b>ති <b>පි</b>සද්දො භික්ඛුනිඅපරිපාචිතෙ කා නාම කථාති දස්සෙතීති। නවමං।
sub:10:රහොනිසජ්ජසික්ඛාපදං
bod:198:දසමෙ <b>පාළිඅත්ථො චා</b>ති එත්ථ පාළිසද්දො විනිච්ඡියසද්දෙ ච යොජෙතබ්බො “පාළිවිනිච්ඡයො”ති। <b>හී</b>ති සච්චං, යස්මා වා। “ඉදං සික්ඛාපද”න්තිපදං “එකපරිච්ඡෙද”න්තිපදෙ <pb V=1.49/> තුල්යත්ථකත්තා, “පඤ්ඤත්ත”න්තිපදෙ කම්මං। <b>උපරී</b>ති අචෙලකවග්ගෙති। දසමං।
cen:ඔවාදවග්ගො තතියො।
tit:4:භොජනවග්ගො
sub:1:ආවසථපිණ්ඩසික්ඛාපද-අත්ථයොජනා
bod:203:භොජනවග්ගස්ස <pb M=.59/> පඨමෙ ආවසථෙ පඤ්ඤත්තො පිණ්ඩො <b>ආවසථපිණ්ඩො</b>ති දස්සෙන්තො ආහ “සමන්තා”තිආදි। <b>පරික්ඛිත්ත</b>න්ති පරිවුතං ආවසථන්ති සම්බන්ධො। අද්ධං පථං ගච්ඡන්තීති <b>අද්ධිකා</b>। ගිලායන්ති රුජන්තීති <b>ගිලානා</b>। ගබ්භො කුච්ඡිට්ඨසත්තො එතාසන්ති <b>ගබ්භිනියො</b>। මලං පබ්බාජෙන්තීති <b>පබ්බජිතා,</b> තෙසං යථානුරූපන්ති සම්බන්ධො। පඤ්ඤත්තානි මඤ්චපීඨානි එත්ථාති <b>පඤ්ඤත්තමඤ්චපීඨො,</b> තං। අනෙකගබ්භපරිච්ඡෙදං අනෙකපමුඛපරිච්ඡෙදං ආවසථං කත්වාති යොජනා। <b>තත්ථා</b>ති ආවසථෙ। <b>තෙසං තෙස</b>න්ති අද්ධිකාදීනං। හිය්යොසද්දස්ස අතීතානන්තරාහස්ස ච අනාගතානන්තරාහස්ස ච වාචකත්තා ඉධ අනාගතානන්තරාහවාචකොති ආහ “ස්වෙපී”ති। කුහිං ගතා ඉති වුත්තෙති යොජනා। <b>“කුක්කුච්චායන්තො”</b>තිපදස්ස නාමධාතුං දස්සෙන්තො ආහ “කුක්කුච්චං කරොන්තො”ති।
bod:206:“අද්ධයොජනං වා යොජනං වා”තිඉමිනා “පක්කමිතු”න්තිපදස්ස කම්මං දස්සෙති। “ගන්තු”න්තිඉමිනා කමුසද්දස්ස පදවික්ඛෙපත්ථං දස්සෙති। “අනොදිස්සා”තිපදස්ස ත්වාපච්චයන්තභාවං දස්සෙතුං “අනුද්දිසිත්වා”ති වුත්තං। පාසං ඩෙතීති <b>පාසණ්ඩො,</b> සත්තානං චිත්තෙසු දිට්ඨිපාසං ඛිපතීති අත්ථො। අථ වා තණ්හාපාසං, දිට්ඨිපාසඤ්ච ඩෙති උඩ්ඩෙතීති <b>පාසණ්ඩො,</b> තං පාසණ්ඩං। <b>යාවතත්ථො පඤ්ඤත්තො හොතී</b>ති යාවතා අත්ථො හොති, තාවතා පඤ්ඤත්තො හොතීති යොජනා। “යාවදත්ථො”තිපි පාඨො, අයමෙවත්ථො। දකාරො පදසන්ධිකරො। <b>සකිං භුඤ්ජිතබ්බ</b>න්ති එකදිවසං සකිං භුඤ්ජිතබ්බන්ති අත්ථො। තෙනාහ “එකදිවසං භුඤ්ජිතබ්බ”න්ති।
bod:<b>එත්ථා</b>ති <pb V=1.50/> ඉමස්මිං සික්ඛාපදෙ। එකකුලෙන වා පඤ්ඤත්තන්ති සම්බන්ධො। භුඤ්ජිතුං න වට්ටති එකතො හුත්වා පඤ්ඤත්තත්තාති අධිප්පායො। නානාකුලෙහි පඤ්ඤත්තං පිණ්ඩන්ති යොජනා। භුඤ්ජිතුං වට්ටති නානාකුලානි එකතො අහුත්වා විසුං විසුං පඤ්ඤත්තත්තාති අධිප්පායො। යොපි පිණ්ඩො <pb M=.60/> ඡිජ්ජතීති සම්බන්ධො। <b>උපච්ඡින්දිත්වා</b>ති අසද්ධියාදිපාපචිත්තත්තා උපච්ඡින්දිත්වා।
bod:208:<b>අනුවසිත්වා</b>ති පුනප්පුනං වසිත්වා। අන්තරාමග්ගෙ ගච්ඡන්තත්තා “ගච්ඡන්තො භුඤ්ජතී”ති ඉදං තාව යුත්තං හොතු, ගතට්ඨානෙ පන ගමිතත්තා කථං? පච්චුප්පන්නසමීපොපි අතීතො තෙන සඞ්ගහිතත්තා යුත්තං। “කුතො නු ත්වං භික්ඛු ආගච්ඡසී”තිආදීසු (සං॰ නි॰ 1.130) විය। තංසමීපොපි හි තාදිසො। නානාට්ඨානෙසු නානාකුලානං සන්තකෙ පකතියා අනාපත්තිභාවතො නානාට්ඨානෙසු එකකුලස්සෙව සන්තකං සන්ධාය වුත්තං “අනාපත්තී”ති। ආරද්ධස්ස විච්ඡෙදත්තා “පුන එකදිවසං භුඤ්ජිතුං ලභතී”ති වුත්තං। “ඔදිස්සා”ති සාමඤ්ඤතො වුත්තෙපි භික්ඛූයෙව ගහෙතබ්බාති ආහ “භික්ඛූනංයෙවා”ති। පඨමං।
sub:2:ගණභොජනසික්ඛාපදං
bod:209:දුතියෙ පහීනලාභසක්කාරස්ස හෙතුං දස්සෙන්තො ආහ “සො කිරා”තිආදි। <b>සො</b>ති දෙවදත්තො। “අහොසී”ති ච “පාකටො ජාතො”ති ච යොජෙතබ්බො। <b>අජාතසත්තුනා</b>ති අජාතස්සෙයෙව පිතුරාජස්ස සත්තුභාවතො අජාතසත්තුනා, “මාරාපෙත්වා”තිපදෙ කාරිතකම්මං। <b>රාජාන</b>න්ති බිම්බිසාරරාජං, “මාරාපෙත්වා”තිපදෙ ධාතුකම්මං। <b>අභිමාරෙ</b>ති අභිනිලීයිත්වා භගවතො මාරණත්ථාය පෙසිතෙ ධනුධරෙ। <b>ගූළ්හපටිච්ඡන්නො</b>ති ගුහිතො හුත්වා පටිච්ඡන්නො। <b>පරිකථායා</b>ති පරිගුහනාය කථාය। “රාජානම්පී”තිපදං “මාරාපෙසී”තිපදෙ ධාතුකම්මං। <b>පවිජ්ඣී</b>ති පවට්ටෙසි। <b>තතො</b>ති තතො වුත්තතො පරං උට්ඨහිංසූති සම්බන්ධො। නගරෙ නිවසන්තීති <b>නාගරා। රාජා</b>ති අජාතසත්තුරාජා। <b>සාසනකණ්ටක</b>න්තිසාසනස්ස කණ්ටකසදිසත්තා සාසනකණ්ටකං। <b>තතො</b>ති නීහරතො। <b>උපට්ඨානම්පී</b>ති උපට්ඨානම්පි, උපට්ඨානත්ථායපි වා। <b>අඤ්ඤෙපී</b>ති රාජතො අඤ්ඤෙපි। <b>අස්සා</b>ති දෙවදත්තස්ස। <b>කිඤ්චි</b> ඛාදනීයභොජනීයං “දාතබ්බ”න්ති ඉමිනා යොජෙතබ්බං। <b>කිඤ්චි</b> වා අභිවාදනාදි “කාතබ්බ”න්ති ඉමිනා සම්බන්ධො। කුලෙසු <pb M=.61/> විඤ්ඤාපෙත්වා භුඤ්ජනස්ස හෙතුං දස්සෙන්තො ආහ “මා මෙ”තිආදි। පොසෙන්තො හුත්වා භුඤ්ජතීති සම්බන්ධො।
bod:211:භත්තං අනධිවාසෙන්තානං කස්මා චීවරං පරිත්තං උප්පජ්ජතීති ආහ “භත්තං අගණ්හන්තාන”න්තිආදි।
bod:212:චීවරකාරකෙ <pb V=1.51/> භික්ඛූ භත්තෙන කස්මා නිමන්තෙන්තීති ආහ “ගාමෙ”තිආදි।
bod:215:<b>නානාවෙරජ්ජකෙ</b>ති එත්ථ රඤ්ඤො ඉදං <b>රජ්ජං,</b> විසදිසං රජ්ජං <b>විරජ්ජං,</b> නානප්පකාරං විරජ්ජං <b>නානාවිරජ්ජං</b>। නානාවිරජ්ජෙහි ආගතා <b>නානාවෙරජ්ජකා</b>। මජ්ඣෙ වුද්ධි හොතීති ආහ “නානාවිධෙහි අඤ්ඤරජ්ජෙහි ආගතෙ”ති। <b>අඤ්ඤරජ්ජෙහී</b>ති රාජගහතො අඤ්ඤෙහි රජ්ජෙහි। රඤ්ජිතබ්බන්ති <b>රඤ්ජ</b>න්ති වුත්තෙ නිග්ගහිතස්ස අනාසනං සන්ධාය වුත්තං “නානාවෙරඤ්ජකෙඉතිපි පාඨො”ති।
bod:218:<b>ගණභොජනෙ</b>ති ගණස්ස භොජනං ගණභොජනං, ගණභොජනස්ස භොජනං ගණභොජනං, තස්මිං ගණභොජනෙ පාචිත්තියන්ති අත්ථො। “රත්තූපරතො”තිආදීසු (දී॰ නි॰ 1.10; ම॰ නි॰ 1.293) විය එකස්ස භොජනසද්දස්ස ලොපො දට්ඨබ්බො। නනු උපොසථෙ විය ද්වෙ තයො ගණො නාමාති ආහ “ඉධ ගණො නාම චත්තාරො”තිආදි। තෙන ද්වෙ තයො ගණො නාම න හොන්ති, චත්තාරො පන ආදිං කත්වා තදුත්තරි ගණො නාමාති දස්සෙති। <b>තං පනෙත</b>න්ති එත්ථ එතසද්දො වචනාලඞ්කාරො ද්වීසු සබ්බනාමෙසු පුබ්බස්සෙව යෙභුය්යෙන පධානත්තා। <b>පසවතී</b>ති වඩ්ඪති, ජායතීති අත්ථො। <b>වෙවචනෙන වා</b>ති “භත්තෙන නිමන්තෙමි, භොජනෙන නිමන්තෙමී”ති පරියායෙන වා। <b>භාසන්තරෙන වා</b>ති මූලභාසාතො අඤ්ඤාය භාසාය වා। එකතො නිමන්තිතා භික්ඛූති සම්බන්ධො। <b>හී</b>ති සච්චං, යස්මා වා। <b>පමාණ</b>න්ති කාරණං। “චත්තාරො”ති ලිඞ්ගවිපල්ලාසං කත්වා “විහාරෙ”තිපදෙන යොජෙතබ්බං। <b>ඨිතෙසුයෙවා</b>ති පදං නිද්ධාරණසමුදායො। එකො නිමන්තිතොති සම්බන්ධො।
bod:චත්තාරො <pb M=.62/> භික්ඛූ විඤ්ඤාපෙය්යුන්ති සම්බන්ධො। <b>පාටෙක්ක</b>න්ති පතිඑකස්ස භාවො පාටෙක්කං, විසුන්ති අත්ථො। එකතො වා නානාතො වා විඤ්ඤාපෙය්යුන්ති සම්බන්ධො।
bod:ඡවිසඞ්ඛාතතො බාහිරචම්මතො අබ්භන්තරචම්මස්ස ථූලත්තා “මහාචම්මස්සා”ති වුත්තං। ඵාලං එතෙසං පාදානං සඤ්ජාතන්ති <b>ඵාලිතා,</b> උප්පාදෙන්තීති සම්බන්ධො। පහටමත්තෙ සතීති යොජනා। ලෙසෙන කප්පන්ති පවත්තං චිත්තං <b>ලෙසකප්පියං</b>।
bod:<b>සුත්තඤ්චා</b>ති සූචිපාසපවෙසනසුත්තඤ්ච। නනු විසුං චීවරදානසමයො විය චීවරකාරසමයොපි අත්ථි, කස්මා “යදා තදා”ති වුත්තන්ති ආහ “විසුං හී”තිආදි। <b>හී</b>ති සච්චං, යස්මා වා। විසුං චීවරදානසමයො විය චීවරකාරසමයො නාම යස්මා නත්ථි, තස්මා <pb V=1.52/> “යදා තදා”ති මයා වුත්තන්ති අධිප්පායො। තස්මා යො භික්ඛු කරොති, තෙන භුඤ්ජිතබ්බන්ති යොජනා। <b>සූචිවෙඨනකො</b>ති සිබ්බනත්ථාය ද්වෙ පිලොතිකඛණ්ඩෙ සම්බන්ධිත්වා සූචියා විජ්ඣනකො। <b>විචාරෙතී</b>ති පඤ්චඛණ්ඩසත්තඛණ්ඩාදිවසෙන සංවිදහති। <b>ඡින්දතී</b>ති සත්ථකෙන වා හත්ථෙන වා ඡින්දති। <b>මොඝසුත්ත</b>න්ති මුය්හනං මොඝො, අත්ථතො ගහෙතබ්බඡට්ටෙතබ්බට්ඨානෙ මුය්හනචිත්තං, තස්ස ඡින්දනං සුත්තන්ති මොඝසුත්තං। <b>ආගන්තුකපට්ට</b>න්ති දුපට්ටචීවරෙ මූලපට්ටස්ස උපරි ඨපිතපට්ටං। <b>පච්චාගත</b>න්ති පට්ටචීවරාදීසු ලබ්භති। <b>බන්ධතී</b>ති මූලපට්ටෙන ආගන්තුකපට්ටං। බන්ධති। <b>අනුවාත</b>න්ති චීවරං අනුපරියායිත්වා වීයති බන්ධීයතීති අනුවාතං, තං ඡින්දති। <b>ඝට්ටෙතී</b>ති ද්වෙ අනුවාතන්තෙ අඤ්ඤමඤ්ඤං සම්බජ්ඣති। <b>ආරොපෙතී</b>ති චීවරස්ස උපරි ආරොපෙති। <b>තත්ථා</b>ති චීවරෙ। <b>සුත්තං කරොතී</b>ති සූචිපාසපවෙසනසුත්තං වට්ටෙති। <b>වලෙතී</b>ති වට්ටිත්වා සුත්තවෙඨනදණ්ඩකෙ ආවට්ටෙති। <b>පිප්ඵලික</b>න්ති සත්ථකං। තඤ්හි පියම්පි ඵාලෙතීති පිප්ඵලි, සායෙව පිප්ඵලිකන්ති කත්වා පිප්ඵලිකන්ති වුච්චති, තං <b>නිසෙති</b> නිසානං කරොතීති අත්ථො। යො පන කථෙති, එතං ඨපෙත්වාති යොජනා।
bod:අද්ධානමග්ගස්ස ද්විගාවුතත්තා “අද්ධයොජනබ්භන්තරෙ ගාවුතෙ”ති වුත්තං। අභිරූළ්හෙන භුඤ්ජිතබ්බන්ති සම්බන්ධො। <b>යත්ථා</b>ති යස්මිං කාලෙ। “සන්නිපතන්තී”ති බහුකත්තුවසෙන වුත්තං। අකුසලං පරිවජ්ජෙතීති <b>පරිබ්බාජකො</b> <pb M=.63/>, පබ්බජ්ජවෙසං වා පරිග්ගහෙත්වා වජති ගච්ඡති පවත්තතීති <b>පරිබ්බාජකො</b>। විනා භාවපච්චයෙන භාවත්ථස්ස ඤාතබ්බතො පරිබ්බාජකභාවො පරිබ්බාජකො, තං සමාපන්නොති පරිබ්බාජකසමාපන්නො। අථ වා පරිබ්බාජකෙසු සමාපන්නො පරියාපන්නොති <b>පරිබ්බාජකසමාපන්නො</b>। “එතෙස”න්තිපදං “යෙන කෙනචී”තිපදෙ නිද්ධාරණසමුදායො।
bod:220:යෙපි භික්ඛූ භුඤ්ජන්තීති සම්බන්ධො। <b>තත්ථා</b>ති “ද්වෙ තයො එකතො”තිවචනෙ। අනිමන්තිතො චතුත්ථො යස්ස චතුක්කස්සාති <b>අනිමන්තිතචතුත්ථං,</b> අනිමන්තිතෙන වා චතුත්ථං අනිමන්තිතචතුත්ථං। එසෙව නයො අඤ්ඤෙසුපි චතුත්ථෙසු। <b>ඉධා</b>ති ඉමස්මිං සාසනෙ। <b>නිමන්තෙතී</b>ති අකප්පියනිමන්තනෙන නිමන්තෙති। <b>තෙසූ</b>ති චතූසු භික්ඛූසු। <b>සො</b>ති උපාසකො। <b>අඤ්ඤ</b>න්ති නාගතභික්ඛුතො අඤ්ඤං, නිමන්තිතභික්ඛුතො වා। <b>තඞ්ඛණප්පත්ත</b>න්ති තස්මිං පුච්ඡනකථනක්ඛණෙ පත්තං। <b>හී</b>ති විත්ථාරො। <b>තත්ථා</b>ති තස්මිං ඨානෙ, ගෙහෙ වා। <b>තෙහී</b>ති කරණභූතෙහි භික්ඛූහි।
bod:<b>සො</b>ති පිණ්ඩපාතිකො। <b>අනාගච්ඡන්තම්පී</b>ති සයං න ආගච්ඡන්තම්පි। <b>ලච්ඡථා</b>ති ලභිස්සථ।
bod:<b>සොපී</b>ති සාමණෙරොපි, න පිණ්ඩපාතිකොයෙවාති අත්ථො।
bod:<b>තත්ථා</b>ති <pb V=1.53/> ගිලානචතුත්ථෙ, තෙසු චතූසු වා। ගිලානො ඉතරෙසං පන ගණපූරකො හොතීති යොජනා।
bod:<b>ගණපූරකත්තා</b>ති සමයලද්ධස්ස ගණපූරකත්තා। <b>චතුක්කානී</b>ති චීවරදානචතුත්ථං චීවරකාරචතුත්ථං අද්ධානගමනචතුත්ථං නාවාභිරුහනචතුත්ථං මහාසමයචතුත්ථං, සමණභත්තචතුත්ථන්ති ඡ චතුක්කානි। පුරිමෙහි මිස්සෙත්වා එකාදස චතුක්කානි වෙදිතබ්බානි। එකො පණ්ඩිතො භික්ඛු නිසින්නො හොතීති සම්බන්ධො। <b>තෙසූ</b>ති තීසු භික්ඛූසු, ගතෙසු ගච්ඡතීති යොජනා। භුත්වා ආගන්ත්වා ඨිතෙසුපි අනාපත්තියෙව। කස්මා සබ්බෙසං අනාපත්ති, නනු චත්තාරො භික්ඛූ එකතො ගණ්හන්තීති ආහ “පඤ්චන්නං හී”තිආදි। <b>හී</b>ති සච්චං, යස්මා වා। <b>භොජනානංයෙවා</b>ති න යාගුඛජ්ජකඵලාඵලාදීනං। <b>තානි චා</b>ති යෙහි භොජනෙහි විසඞ්කෙතං නත්ථි, තානි ච භොජනානි। <b>තෙහී</b>ති චතූහි භික්ඛූහි <pb M=.64/>। <b>තානී</b>ති යාගුආදීනි। <b>ඉතී</b>ති තස්මා අනාපත්තින්ති යොජනා।
bod:කොචි පෙසිතො අපණ්ඩිතමනුස්සො වදතීති යොජනා। කත්තුකාමෙන පෙසිතොති සම්බන්ධො। <b>භත්තං ගණ්හථාති වා</b>ති වාසද්දො “ඔදනං ගණ්හථ, භොජනං ගණ්හථ, අන්නං ගණ්හථ, කුරං ගණ්හථා”ති වචනානිපි සඞ්ගණ්හාති। නිමන්තනං සාදියන්තීති <b>නෙමන්තනිකා</b>। පිණ්ඩපාතෙ ධුතඞ්ගෙ නියුත්තාති <b>පිණ්ඩපාතිකා</b>। පුනදිවසෙ භන්තෙති වුත්තෙති යොජනා। <b>හරිත්වා</b>ති අපනෙත්වා। <b>තතො</b>ති තතො වදනතො පරන්ති සම්බන්ධො। <b>වික්ඛෙප</b>න්ති විවිධං ඛෙපං। <b>තෙ</b>ති අසුකා ච අසුකා ච ගාමිකා। භන්තෙති වුත්තෙති යොජනා। <b>සොපී</b>ති අපණ්ඩිතමනුස්සොපි, න ගාමිකායෙවාති අත්ථො। කස්මා න ලභාමි භන්තෙති වුත්තෙති යොජනා। එවං “කථං නිමන්තෙසුං භන්තෙ”ති එත්ථාපි। <b>තතො</b>ති තස්මා කාරණා। <b>එසා</b>ති එසො ගාමො। <b>ත</b>න්ති භූමත්ථෙ චෙතං උපයොගවචනං, තස්මිං ගාමෙ චරථාති හි අත්ථො। <b>කිං එතෙනා</b>ති එතෙන පුච්ඡනෙන කිං පයොජනං। <b>එත්ථා</b>ති පුච්ඡනෙ। මා පමජ්ජිත්ථාති වදතීති සම්බන්ධො। <b>දුතියදිවසෙ</b>ති නිමන්තනදිවසතො දුතියදිවසෙ। <b>ධුරගාමෙ</b>ති පධානගාමෙ, අන්තිකගාමෙ වා। භාවො නාම කිරියත්තා එකොයෙව හොති, තස්මා කත්තාරං වා කම්මං වා සම්බන්ධං වා අපෙක්ඛිත්වා බහුවචනෙන න භවිතබ්බං, තෙන වුත්තං “න දුබ්බචෙහි භවිතබ්බ”න්ති। <b>තෙසූ</b>ති ගාමිකෙසු භොජෙන්තෙසූති සම්බන්ධො। <b>අසනසාලාය</b>න්ති භොජනසාලායං। සා හි අසති භුඤ්ජති එත්ථාති අසනා, සලන්ති පවිසන්ති අස්සන්ති සාලා, අසනා ච සා සාලාචෙති අසනසාලාති අත්ථෙන “අසනසාලා”ති වුච්චති।
bod:<b>අථ පනා</b>ති තතො අඤ්ඤථා පන। අපාදානත්ථො හි අථසද්දො। <b>තත්ථ තත්ථා</b>ති තස්මිං තස්මිං <pb V=1.54/> ඨානෙ අන්තරවීථිආදීසූති අත්ථො। <b>පටිකච්චෙවා</b>ති පඨමං කත්වා එව। භික්ඛූසු ගාමතො අනික්ඛන්තෙසු පගෙවාති වුත්තං හොති। <b>න වට්ටතී</b>ති “භත්තං ගණ්හථා”ති පහිණත්තා න වට්ටති। යෙ පන මනුස්සා භොජෙන්තීති සම්බන්ධො। <b>නිවත්තථාති වුත්තපදෙ</b>ති “නිවත්තථා”ති වුත්තෙ කිරියාපදෙ। <b>යස්ස</b> <b>කස්සචි</b> <pb M=.65/> <b>හොතී</b>ති යස්ස කස්සචි අත්ථාය හොතීති යොජනා। <b>නිවත්තිතුං වට්ටතී</b>ති “භත්තං ගණ්හථා”ති අවුත්තත්තා නිවත්තිතුං වට්ටති। <b>සම්බන්ධං කත්වා</b>ති “නිවත්තථ භන්තෙ”ති භන්තෙසද්දෙන අබ්යවහිතං කත්වා। <b>නිසීදථ භන්තෙ, භත්තං ගණ්හථා</b>ති භන්තෙසද්දෙන බ්යවහිතං කත්වා වුත්තෙ “නිසීදථා”තිපදෙ නිසීදිතුං වට්ටති। අථ භන්තෙසද්දෙන බ්යවහිතං අකත්වා “නිසීදථ, භත්තං ගණ්හථා”ති සම්බන්ධං කත්වා වුත්තෙ නිසීදිතුං වට්ටති। ඉච්චෙතං නයං අතිදිසති “එසෙව නයො”තිඉමිනාති। දුතියං।
sub:3:පරම්පරභොජනසික්ඛාපදං
bod:221:තතියෙ “න ඛො…පෙ॰… කරොන්තී”තිපාඨස්ස අත්ථසම්බන්ධං දස්සෙන්තො ආහ “යෙන නියාමෙනා”තිආදි। තත්ථ “යෙන නියාමෙනා”තිඉමිනා “යථයිමෙ මනුස්සා”ති එත්ථ යථාසද්දස්ස යංසද්දත්ථභාවං දස්සෙති। <b>තෙනා</b>ති තෙන නියාමෙන। ඉමිනා යථාසද්දස්ස නියමනිද්දිට්ඨභාවං දස්සෙති। “ඤායතී”තිඉමිනා කිරියාපාඨසෙසං දස්සෙති। “සාසනං වා දානං වා”තිපදෙහි ඉදංසද්දස්ස අත්ථං දස්සෙති। <b>බුද්ධප්පමුඛෙ සඞ්ඝෙ</b>ති සම්පදානත්ථෙ චෙතානි භුම්මවචනානි, බුද්ධප්පමුඛස්ස සඞ්ඝස්ස දානං වාති අත්ථො। “පරිත්ත”න්තිඉමිනා ඔරකසද්දස්ස අත්ථං දස්සෙති। “ලාමක”න්තිඉමිනා පරිත්තසද්දස්ස පරිවාරත්ථං නිවත්තෙති। කිරො එව පතිභාවෙ නියුත්තො <b>කිරපතිකො</b>ති අත්ථං දස්සෙන්තො ආහ “කිරපතිකොති එත්ථා”ති ආදි। <b>සො</b>ති කිරපතිකො। කම්මං කාරෙතීති සම්බන්ධො। <b>උපචාරවසෙනා</b>ති වොහාරවසෙන, උපලක්ඛණවසෙන, පධානවසෙන වාති අත්ථො। න කෙවලං බදරායෙව, අඤ්ඤෙපි පන බහූ ඛාදනීයභොජනීයා පටියත්තාති අධිප්පායො। බදරෙන මිස්සො <b>බදරමිස්සො,</b> බදරසාළවොති ආහ “බදරසාළවෙනා”ති। බදරචුණ්ණෙන මිස්සො මධුසක්ඛරාදි <b>“බදරසාළවො”</b>ති වුච්චති।
bod:222:උද්ධං <pb M=.66/> සූරො උග්ගතො අස්මිං කාලෙති <b>උස්සූරො</b>ති වුත්තෙ අතිදිවාකාලොති ආහ “අතිදිවා”ති।
bod:226:අයං භත්තවිකප්පනා නාම වට්ටතීති යොජනා। <b>පඤ්චසු සහධම්මිකෙසූ</b>ති නිද්ධාරණසමුදායො, ඉත්ථන්නාමස්සාති සම්බන්ධො। යදි පන සම්මුඛාපි විකප්පිතුං වට්ටති, තදා අත්තනා <pb V=1.55/> සහ ඨිතස්ස භගවතො කස්මා න විකප්පෙතීති ආහ “සා චාය”න්තිආදි। සා අයං විකප්පනා සඞ්ගහිතාති සම්බන්ධො। කස්මා භගවතො විකප්පෙතුං න වට්ටතීති ආහ “භගවති හී”තිආදි। <b>හී</b>ති සච්චං, යස්මා වා। සඞ්ඝෙන කතන්ති සම්බන්ධො।
bod:229:“ද්වෙ තයො නිමන්තනෙ”තිපදානි ලිඞ්ගවිපල්ලාසානීති ආහ “ද්වෙ තීණි නිමන්තනානී”ති। නිමන්තිතබ්බො එතෙහීති <b>නිමන්තනානි</b> භොජනානි භුඤ්ජතීති සම්බන්ධො। ද්වෙ තීණි කුලානි ආකිරන්තීති යොජනා। <b>සූපබ්යඤ්ජන</b>න්ති සූපො ච බ්යඤ්ජනඤ්ච සූපබ්යඤ්ජනං। <b>අනාපත්ති</b> එකතො මිස්සිතත්තාති අධිප්පායො। <b>මූලනිමන්තන</b>න්ති පඨමනිමන්තනං භොජනං। <b>අන්තො</b>ති හෙට්ඨා। <b>එකම්පි කබළ</b>න්ති එකම්පි ආලොපං। <b>යථා තථා වා</b>ති යෙන වා තෙන වා ආකාරෙන। <b>තත්ථා</b>ති තස්මිං භොජනෙ। <b>රසං වා</b>ති ඛීරතො අඤ්ඤං රසං වා। යෙන ඛීරරසෙන අජ්ඣොත්ථතං භත්තං එකරසං හොති, තං ඛීරං වා තං රසං වා ආකිරන්තීති යොජනා। යංසද්දො හි උත්තරවාක්යෙ ඨිතො පුබ්බවාක්යෙ තංසද්දං අවගමයති। ඛීරෙන සංසට්ඨං භත්තං <b>ඛීරභත්තං</b>। එවං රසභත්තං। <b>අඤ්ඤෙපී</b>ති ඛීරභත්තරසභත්තදායකතො අඤ්ඤෙපි। <b>අනාපත්ති</b> භත්තෙන අමිස්සිතත්තාති අධිප්පායො। “භුඤ්ජන්තෙනා”තිපදං “භුඤ්ජිතු”න්තිපදෙ භාවකත්තා। <b>සප්පිපායාසෙපී</b>ති සප්පිනා ච පායාසෙන ච කතෙ භත්තෙපි।
bod:<b>තස්සා</b>ති මහාඋපාසකස්ස। ආපත්තීති ච වට්ටතීති ච ද්වින්නං අට්ඨකථාවාදානං යුත්තභාවං මහාපච්චරිවාදෙන දස්සෙතුං වුත්තං “මහාපච්චරිය”න්තිආදි। ද්වෙ අට්ඨකථාවාදා හි සන්ධායභාසිතමත්තමෙව විසෙසා, අත්ථතො පන එකා। මහාපච්චරියං වුත්තන්ති සම්බන්ධො। <b>එකොවා</b>ති කුම්භියා එකොව। <b>පරම්පරභොජන</b>න්ති පරස්ස පරස්ස භොජනං <pb M=.67/>। <b>නිමන්තිතම්හා</b>ති අහං නිමන්තිතො අම්හි නනූති අත්ථො। <b>ආපුච්ඡිත්වාපී</b>ති මහාඋපාසකං ආපුච්ඡිත්වාපි।
bod:<b>සො</b>ති අනුමොදකො භික්ඛු। <b>ත</b>න්ති භික්ඛුං। <b>අඤ්ඤො</b>ති අඤ්ඤතරො। <b>කි</b>න්ති කස්මා। <b>නිමන්තිතත්තා</b>ති නිමන්තිතභාවතො।
bod:සකලෙන ගාමෙන නිමන්තිතොපි එකතො හුත්වාව නිමන්තිතස්ස කප්පති, න විසුං විසුන්ති ආහ “එකතො හුත්වා”ති। <b>පූගෙපී</b>ති සමාදපෙත්වා පුඤ්ඤං කරොන්තානං සමූහෙපි। “නිමන්තියමානො”තිපදස්ස නිමන්තනාකාරං දස්සෙන්තො ආහ “භත්තං ගණ්හා”ති। <b>යදග්ගෙනා</b>ති යං අග්ගෙන යෙන කොට්ඨාසෙනාති අත්ථො। ද්වීසු ථෙරවාදෙසු මහාසුමත්ථෙරවාදොව යුත්තොති සො පච්ඡා වුත්තොති। තතියං।
sub:4:කාණමාතාසික්ඛාපදං
bod:230:චතුත්ථෙ <pb V=1.56/> “නකුලමාතාති”ආදීසු (අ॰ නි॰ 1.266; අ॰ නි॰ අට්ඨ॰ 1.1.266) නකුලස්ස භගවතො මාතා <b>නකුලමාතා</b>ති ච නකුලඤ්ච භගවතො තං මාතා චාති නකුලමාතාති ච අත්ථො සම්භවති, “උත්තරමාතාති”ආදීසු උත්තරාය මාතා <b>උත්තරමාතා</b>ති අත්ථොයෙව සම්භවති। තෙසු “උත්තරමාතා”තිපදස්සෙව “කාණමාතා”තිපදස්ස කාණාය මාතා <b>කාණමාතා</b>ති අත්ථොයෙව සම්භවතීති ආහ “කාණාය මාතා”ති। තස්සා ධීතුයා “කාණා”තිනාමෙන විස්සුතභාවං දස්සෙන්තො ආහ “සා කිරා”තිආදි। <b>සා</b>ති දාරිකා විස්සුතා අහොසීති සම්බන්ධො। <b>අස්සා</b>ති මහාඋපාසිකාය। <b>යෙ යෙ</b>ති පුරිසා। “රාගෙන කාණා හොන්තී”තිඉමිනා කණන්ති නිමිලන්ති රාගෙන පුරිසා එතායාති <b>කාණා</b>ති අත්ථං දස්සෙති। <b>තස්සා</b>ති කාණාය। <b>ආගත</b>න්ති එත්ථ භාවත්ථෙ තොති ආහ “ආගමන”න්ති। <b>අධිප්පායො</b>ති “කිස්මිං වියා”තිපදස්ස, කාණමාතාය වා අධිප්පායො <pb M=.68/>। <b>රිත්තා</b>ති තුච්ඡා, සුඤ්ඤාති අත්ථො। “අස්මිං ගමනෙ”තිඉමිනා බාහිරත්ථසමාසං දස්සෙති। “අරියසාවිකා”තිආදිනා අරියානං භික්ඛූහි අපටිවිභත්තභොගං දස්සෙති। න කෙවලං කිඤ්චි පරික්ඛයං අගමාසි, අථ ඛො සබ්බන්ති ආහ “සබ්බං පරික්ඛයං අගමාසී”ති। <b>කාණාපී</b>ති පිසද්දො න කෙවලං මාතායෙව මග්ගඵලභාගිනී අහොසි, අථ ඛො කාණාපි සොතාපන්නා අහොසීති දස්සෙති। <b>සොපි පුරිසො</b>ති කාණාය පතිභූතො සොපි පුරිසො। <b>පකතිට්ඨානෙයෙවා</b>ති ජෙට්ඨකපජාපතිට්ඨානෙයෙව।
bod:231:<b>ඉමස්මිං පන වත්ථුස්මි</b>න්ති ඉමස්මිං පූවවත්ථුස්මිං। <b>එත</b>න්ති පාථෙය්යවත්ථුං। <b>අරියසාවකත්තා</b>ති අරියභූතස්ස සාවකස්ස භාවතො, අරියස්ස වා සම්මාසම්බුද්ධස්ස සාවකභාවතො।
bod:233:පහෙණකපණ්ණාකාරසද්දානං අඤ්ඤමඤ්ඤවෙවචනත්තා වුත්තං “පහෙණකත්ථායාති පණ්ණාකාරත්ථායා”ති। <b>ඉධා</b>ති “පූවෙහි වා”තිපදෙ, සික්ඛාපදෙ වා। <b>බද්ධසත්තූ</b>ති මධුසක්ඛරාදීහි මිස්සෙත්වා බද්ධසත්තු। <b>ථූපීකත</b>න්ති ථූපීකතං කත්වා।
bod:“ද්වත්තිපත්තපූරෙ”තිපදස්ස විසෙසනුත්තරභාවං දස්සෙතුං වුත්තං “පූරෙ පත්තෙ”ති। ද්වෙ වා තයො වා පත්තාති <b>ද්වත්තිපත්තා,</b> වාසද්දත්ථෙ සඞ්ඛ්යොභයබාහිරත්ථසමාසො, තිසද්දපරත්තා ද්විස්ස ච අකාරො හොති, ද්වත්තිපත්තා ච තෙ පූරා චාති <b>ද්වත්තිපත්තපූරා,</b> තෙ ද්වත්තිපත්තපූරෙ ගහෙත්වාති යොජනා। “ආචික්ඛිතබ්බ”න්ති වුත්තවචනස්ස ආචික්ඛනාකාරං දස්සෙන්තො ආහ “අත්ර මයා”තිආදි। <b>තෙනාපී</b>ති <pb V=1.57/> දුතියෙනාපි। පඨමභික්ඛු එකං ගහෙත්වා දුතියභික්ඛුස්ස ආරොචනඤ්ච දුතියභික්ඛු එකං ගහෙත්වා තතියභික්ඛුස්ස ආරොචනඤ්ච අතිදිසන්තො ආහ “යෙනා”තිආදි। තත්ථ <b>යෙනා</b>ති පඨමභික්ඛුනා। පටික්කමන්ති භුඤ්ජීත්වා එත්ථාති <b>පටික්කමන</b>න්ති වුත්තෙ අසනසාලාව ගහෙතබ්බාති ආහ “අසනසාල”න්ති। <b>යත්ථා</b>ති යස්සං අසනසාලායං। මුඛොලොකනං න වට්ටතීති ආහ “අත්තනො”තිආදි। <b>අඤ්ඤත්ථා</b>ති පටික්කමනතො අඤ්ඤත්ථ। <b>අස්සා</b>ති භික්ඛුස්ස।
bod:“සංවිභජිතබ්බ”න්ති <pb M=.69/> වුත්තවචනස්ස සංවිභජනාකාරං දස්සෙතුං වුත්තං “සචෙ තයො”තිආදි। <b>යථාමිත්ත</b>න්ති යස්ස යස්ස මිත්තස්ස। <b>අකාමා</b>ති න කාමෙන। කාරණත්ථෙ චෙතං නිස්සක්කවචනං।
bod:235:<b>අන්තරාමග්ගෙ</b>ති මග්ගස්ස අන්තරො අන්තරාමග්ගො, සුඛුච්චාරණත්ථං මජ්ඣෙ දීඝො, තස්මිං। බහුම්පි දෙන්තානං එතෙසං ඤාතකපවාරිතානං බහුම්පි පටිග්ගණ්හන්තස්සාති යොජනා। අට්ඨකථාසු පන වුත්තන්ති සම්බන්ධො। අට්ඨකථානං වචනං පාළියා න සමෙතීති। චතුත්ථං।
sub:5:පඨමපවාරණසික්ඛාපදං
bod:236:පඤ්චමෙ <b>පවාරිතා</b>ති එත්ථ වස්සංවුත්ථපවාරණා, පච්චයපවාරණා, පටික්ඛෙපපවාරණා, යාවදත්ථපවාරණා චාති චතුබ්බිධාසු පවාරණාසු යාවදත්ථපවාරණා ච පටික්ඛෙපපවාරණා චාති ද්වෙ පවාරණා අධිප්පෙතාති දස්සෙන්තො ආහ “බ්රාහ්මණෙනා”තිආදි। බ්රාහ්මණෙන පවාරිතාති සම්බන්ධො। <b>සය</b>න්ති තතියන්තනිපාතො “පවාරිතා”තිපදෙන සම්බන්ධො। චසද්දො අඤ්ඤත්ථ යොජෙතබ්බො යාවදත්ථපවාරණාය ච පටික්ඛෙපපවාරණාය චාති। පටිමුඛං අත්තනො ගෙහං විසන්ති පවිසන්තීති <b>පටිවිස්සකා</b>ති වුත්තෙ ආසන්නගෙහවාසිකා ගහෙතබ්බාති ආහ “සාමන්තඝරවාසිකෙ”ති।
bod:237:උද්ධඞ්ගමො රවො <b>ඔරවො,</b> සොයෙව සද්දො <b>ඔරවසද්දො,</b> කාකානං ඔරවසද්දො <b>කකොරවසද්දො</b>ති දස්සෙන්තො ආහ “කාකාන”න්තිආදි।
bod:239:තවන්තුපච්චයස්ස අතීතත්ථභාවං දස්සෙතුං වුත්තං “තත්ථ චා”තිආදි। <b>තත්ථා</b>ති “භුත්තවා”තිපදෙ। යස්මා යෙන භික්ඛුනා අජ්ඣොහරිතං හොති, තස්මා සො “භුත්තාවී”ති සඞ්ඛ්යං ගච්ඡතීති <pb V=1.58/> යොජනා। <b>සඞ්ඛාදිත්වා</b>ති දන්තෙහි චුණ්ණං කත්වා। <b>තෙනා</b>ති තෙන හෙතුනා। <b>අස්සා</b>ති “භුත්තාවී”තිපදස්ස। පවාරෙති පටික්ඛිපතීති <b>පවාරිතො</b> භික්ඛූති දස්සෙන්තො ආහ “කතපවාරණො”ති। <b>සොපි චා</b>ති සො පටික්ඛෙපො ච හොතීති සම්බන්ධො। <b>අස්සා</b>ති “පවාරිතො”තිපදස්ස। <b>තත්ථා</b>ති “අසනං පඤ්ඤායතී”තිආදිවචනෙ। යස්මා <pb M=.70/> භුත්තාවීතිපි සඞ්ඛ්යං ගච්ඡති, තස්මා න පස්සාමාති යොජනා। “අසනං පඤ්ඤායතී”ති පදභාජනියා “භුත්තාවී”ති මාතිකාපදස්ස අසංසන්දනභාවං දස්සෙතුං වුත්තං “අසනං පඤ්ඤායතීති ඉමිනා”තිආදි। <b>යඤ්චා</b>ති යඤ්ච භොජනං। <b>දිරත්තාදී</b>ති එත්ථ ආදිසද්දෙන පඤ්චාදිවචනං සඞ්ගණ්හාති। <b>එත</b>න්ති “භුත්තාවී”තිපදං।
bod:“අසනං පඤ්ඤායතී”තිආදීසු විනිච්ඡයො එවං වෙදිතබ්බොති සම්බන්ධො। “පඤ්ඤායතී”ති එත්ථ ඤාධාතුයා ඛායනත්ථං දස්සෙතුං වුත්තං “දිස්සතී”ති। “හත්ථපාසෙ”තිපදස්ස ද්වාදසහත්ථප්පමාණො හත්ථපාසො නාධිප්පෙතොති ආහ “අඩ්ඪතෙය්යහත්ථප්පමාණෙ”ති। වාචාය අභිහරණං නාධිප්පෙතං। තෙනාහ “කායෙනා”ති। <b>අභිහරතී</b>ති අභිමුඛං හරති। <b>ත</b>න්ති භොජනං। <b>එත</b>න්ති පඤ්චඞ්ගභාවං, “පඤ්චහි…පෙ॰… පඤ්ඤායතී”ති වචනං වා।
bod:<b>තත්රා</b>ති “අසනං පඤ්ඤායතී”තිආදිවචනෙ। <b>අස්නාතී</b>ති කීයාදිගණත්තා, තස්ස ච එකක්ඛරධාතුත්තා සකාරනකාරානං සංයොගො දට්ඨබ්බො। <b>ත</b>න්ති භොජනං। උන්දති පසවති භුඤ්ජන්තානං ආයුබලං ජනෙතීති <b>ඔදනො</b>। යවාදයො පූතිං කත්වා කතත්තා කුච්ඡිතෙන මසීයති ආමසීයතීති <b>කුමාසො</b>। සචති සමවායො හුත්වා භවතීති <b>සත්තු</b>। බ්යඤ්ජනත්ථාය මාරෙතබ්බොති <b>මච්ඡො</b>। මානීයති භුඤ්ජන්තෙහීති <b>මංසං। තත්ථා</b>ති ඔදනාදීසු පඤ්චසු භොජනෙසු। සාරො අස්සත්ථි අඤ්ඤෙසං ධඤ්ඤානන්ති <b>සාලී</b>। වහති භුඤ්ජන්තානං ජීවිතන්ති <b>වීහි</b>। යවති අමිස්සිතොපි මිස්සිතො විය භවතීති <b>යවො</b>। ගුධති පරිවෙඨති මිලක්ඛභොජනත්තාති <b>ගොධුමො</b>। සොභනසීසත්තා කමනීයභාවං ගච්ඡතීති <b>කඞ්ගු</b>। මහන්තසීසත්තා, මධුරරසනාළත්තා ච වරීයති පත්ථීයති ජනෙහීති <b>වරකො</b>। කොරං රුධිරං දූසති භුඤ්ජන්තානන්ති <b>කුද්රූසකො</b>। නිබ්බත්තො ඔදනො නාමාති සම්බන්ධො। <b>තත්ථා</b>ති සත්තසු ධඤ්ඤෙසු। <b>සාලීතී</b>ති එත්ථ ඉතිසද්දො නාමපරියායො। සාලී නාමාති අත්ථො। එසෙව නයො “වීහීතී”තිආදීසුපි।
bod:<b>එත්ථා</b>ති <pb M=.71/> තිණධඤ්ඤජාතීසු। නීවාරො සාලියා අනුලොමො, වරකචොරකො වරකස්ස අනුලොමො। <b>අම්බිලපායාසාදීසූ</b>ති එත්ථ ආදිසද්දෙන ඛීරභත්තාදයො සඞ්ගණ්හන්ති। <b>ඔධී</b>ති අවධි, මරියාදොති අත්ථො। සො හි අවහීයති චජීයති අස්මාති ඔධීති වුච්චති।
bod:යොපි <pb V=1.59/> පායාසො වා යාපි අම්බිලයාගු වා ඔධිං න දස්සෙති, සො පවාරණං න ජනෙතීති යොජනා। පයෙන ඛීරෙන කතත්තා <b>පායාසො</b>। පාතබ්බස්ස, අසිතබ්බස්ස චාති ද්වින්නං බ්යුප්පත්තිනිමිත්තානං සම්භවතො වා <b>පායාසො</b>ති වුච්චති। <b>උද්ධනතො</b>ති චුල්ලිතො। සා හි උපරි ධීයන්ති ඨපියන්ති ථාල්යාදයො එත්ථාති උද්ධනන්ති වුච්චති। <b>ආවජ්ජිත්වා</b>ති පරිණාමෙත්වා। <b>ඝනභාව</b>න්ති කථිනභාවං। එත්ථාපි වාක්යෙ “යො සො”ති පදානි යොජෙතබ්බානි। <b>පුබ්බෙ</b>ති අබ්භුණ්හකාලෙ। <b>නිමන්තනෙ</b>ති නිමන්තනට්ඨානෙ। භත්තෙ ආකිරිත්වා දෙන්තීති සම්බන්ධො। යාපනං ගච්ඡති ඉමායාති <b>යාගු</b>। කිඤ්චාපි තනුකා හොති, තථාපීති යොජනා। <b>උදකාදීසූ</b>තිආදිසද්දෙන කිඤ්ජිකඛීරාදයො සඞ්ගය්හන්ති। යාගුසඞ්ගහමෙව ගච්ඡති, කස්මා? උදකාදීනං පක්කුථිතත්තාති අධිප්පායො। <b>තස්මිං වා</b>ති සභත්තෙ, පක්කුථිතඋදකාදිකෙ වා। <b>අඤ්ඤස්මිං වා</b>ති පක්කුථිතඋදකාදිතො අඤ්ඤස්මිං උදකාදිකෙ වා। <b>යත්ථ</b> යස්මිං උදකාදිකෙ පක්ඛිපන්ති, තං පවාරණං ජනෙතීති යොජනා।
bod:<b>සුද්ධරසකො</b>ති මච්ඡමංසඛණ්ඩන්හාරූහි අමිස්සො සුද්ධො මච්ඡාදිරසකො। <b>රසකයාගූ</b>ති රසකභූතා ද්රවභූතා යාගු। <b>ඝනයාගූ</b>ති කථිනයාගු। <b>එත්ථා</b>ති ඝනයාගුයං। <b>පුප්ඵිඅත්ථායා</b>ති පුප්ඵං ඵුල්ලං ඉමස්ස ඛජ්ජකස්සාති පුප්ඵී, පුප්ඵිනො අත්ථො පයොජනං පුප්ඵිඅත්ථො, තදත්ථාය කතන්ති සම්බන්ධො। <b>තෙ තණ්ඩුලෙ</b>ති තෙ සෙදිතතණ්ඩුලෙ। අචුණ්ණත්තා නෙව සත්තුසඞ්ඛ්යං, අපක්කත්තා න භත්තසඞ්ඛ්යං ගච්ඡන්ති। <b>තෙහී</b>ති සෙදිතතණ්ඩුලෙහි। තෙ තණ්ඩුලෙ පචන්ති, කරොන්තීති සම්බන්ධො।
bod:“යවෙහී”ති බහුවචනෙන සත්ත ධඤ්ඤානිපි ගහිතානි। එස නයො සාලිවීහියවෙහීති එත්ථාපි। <b>ථුසෙ</b>ති ධඤ්ඤතචෙ। <b>පලාපෙත්වා</b>ති පටික්කමාපෙත්වා <pb M=.72/>। <b>ත</b>න්ති චුණ්ණං ගච්ඡතීති සම්බන්ධො। <b>ඛරපාකභජ්ජිතාන</b>න්ති ඛරො පාකො ඛරපාකො, ඛරපාකෙන භජ්ජිතා ඛරපාකභජ්ජිතා, තෙසං। න පවාරෙන්ති අසත්තුසඞ්ගහත්තාති අධිප්පායො। <b>කුණ්ඩකම්පී</b>ති කණම්පි। පවාරෙති සත්තුසඞ්ගහත්තාති අධිප්පායො। <b>තෙහී</b>ති ලාජෙහි। <b>සුද්ධඛජ්ජක</b>න්ති පිට්ඨෙහි අමිස්සිතං සුද්ධං ඵලාඵලාදිඛජ්ජකං। යාගුං පිවන්තස්ස දෙන්තීති යොජනා। <b>තානී</b>ති ද්වෙ මච්ඡමංසඛණ්ඩානි। න පවාරෙති ද්වින්නං මච්ඡමංසඛණ්ඩානං අඛාදිතත්තාති අධිප්පායො। <b>තතො</b>ති ද්වෙමච්ඡමංසඛණ්ඩතො නීහරිත්වා එකන්ති සම්බන්ධො, තෙසු වා। <b>සො</b>ති ඛාදකො භික්ඛු। <b>අඤ්ඤ</b>න්ති ද්වීහි මච්ඡමංසඛණ්ඩෙහි අඤ්ඤං පවාරණපහොනකං භොජනං।
bod:<b>අවත්ථුතායා</b>ති පවාරණාය අවත්ථුභාවතො। තං විත්ථාරෙන්තො ආහ “යං හී”ති। <b>හි</b>සද්දො විත්ථාරජොතකො। <b>ය</b>න්ති මංසං। <b>ඉදං පනා</b>ති ඉදං මංසං පන। පටික්ඛිත්තමංසං කප්පියභාවතො අපටික්ඛිපිතබ්බට්ඨානෙ <pb V=1.60/> ඨිතත්තා පටික්ඛිත්තම්පි මංසභාවං න ජහාති। නනු ඛාදිතමංසං පන අකප්පියභාවතො පටික්ඛිපිතබ්බට්ඨානෙ ඨිතත්තා ඛාදියමානම්පි මංසභාවං ජහාතීති ආහ “යං පනා”තිආදි। කුලදූසකකම්මඤ්ච වෙජ්ජකම්මඤ්ච උත්තරිමනුස්සධම්මාරොචනඤ්ච සාදිතරූපියඤ්ච <b>කුල…පෙ॰… රූපියානි,</b> තානි ආදීනි යෙසං කුහනාදීනන්ති <b>කුල…පෙ॰… රූපියාදයො,</b> තෙහි। <b>සබ්බත්ථා</b>ති සබ්බෙසු වාරෙසු।
bod:<b>එව</b>න්තිආදි නිගමනනිදස්සනං। <b>ත</b>න්ති භොජනං। <b>යථා</b>ති යෙනාකාරෙන। යෙන අජ්ඣොහටං හොති, සො පටික්ඛිපති පවාරෙතීති යොජනා। <b>කත්ථචී</b>ති කිස්මිඤ්චි පත්තාදිකෙ। <b>තස්මිං චෙ අන්තරෙ</b>ති තස්මිං ඛණෙ චෙ। <b>අඤ්ඤත්රා</b>ති අඤ්ඤස්මිං ඨානෙ। පත්තෙ විජ්ජමානභොජනං අනජ්ඣොහරිතුකාමො හොති යථා, එවන්ති යොජනා। <b>හී</b>ති සච්චං। <b>සබ්බත්ථා</b>ති සබ්බෙසු පදෙසු। <b>තත්ථා</b>ති කුරුන්දීයං। <b>ආනිසදස්සා</b>ති ආගම්ම නිසීදති එතෙනාති ආනිසදො, තස්ස පච්ඡිමන්තතොති සම්බන්ධො। <b>පණ්හිඅන්තතො</b>ති පසති ඨිතකාලෙ වා ගමනකාලෙ <pb M=.73/> වා භූමිං ඵුසතීති පණ්හී, තස්ස අන්තතො। “දායකස්සා”තිපදං “පසාරිතහත්ථ”න්ති පදෙන ච “අඞ්ග”න්ති පදෙන ච අවයවීසම්බන්ධො। <b>හත්ථපාසො</b>ති හත්ථස්ස පාසො සමීපො හත්ථපාසො, හත්ථො පසති ඵුසති අස්මිං ඨානෙති වා <b>හත්ථපාසො,</b> අඩ්ඪතෙය්යහත්ථො පදෙසො। <b>තස්මි</b>න්ති හත්ථපාසෙ।
bod:<b>උපනාමෙතී</b>ති සමීපං නාමෙති। <b>අනන්තරනිසින්නොපී</b>ති හත්ථපාසං අවිජහිත්වා අනන්තරෙ ඨානෙ නිසින්නොපි භික්ඛු වදතීති යොජනා। <b>භත්තපච්ඡි</b>න්ති භත්තෙන පක්ඛිත්තං පච්ඡිං। <b>ඊසක</b>න්ති භාවනපුංසකං। උද්ධරිත්වා වා අපනාමෙත්වා වාති සම්බන්ධිතබ්බං। <b>දූරෙ</b>ති නවාසනෙ। <b>ඉතො</b>ති පත්තතො। ගතො දූතොති සම්බන්ධො।
bod:<b>පරිවෙසනායා</b>ති පරිවෙසනත්ථාය, භත්තග්ගෙ වා। <b>තත්රා</b>ති අස්මිං පරිවෙසනෙ। <b>ත</b>න්ති භත්තපච්ඡිං। <b>ඵුට්ඨමත්තාවා</b>ති ඵුසියමත්තාව। කටච්ඡුනා උද්ධටභත්තෙ පන පවාරණා හොතීති යොජනා। <b>හී</b>ති සච්චං, යස්මා වා। <b>තස්සා</b>ති පරිවෙසකස්ස। <b>අභිහටෙ පටික්ඛිත්තත්තා</b>ති අභිහටස්ස භත්තස්ස පටික්ඛිත්තභාවතො।
bod:“කායෙන වාචාය වා පටික්ඛිපන්තස්ස පවාරණා හොතී”ති සඞ්ඛෙපෙන වුත්තමත්ථං විත්ථාරෙන දස්සෙන්තො ආහ “තත්ථා”තිආදි। <b>තත්ථා</b>ති තෙසු කායවාචාපටික්ඛෙපෙසු। <b>මච්ඡිකබීජනි</b>න්ති මක්ඛිකානං උත්තාසනිං බීජනිං। ඛකාරස්ස හි ඡකාරං කත්වා “මච්ඡිකා”ති වුච්චති “සච්ඡිකත්වා”තිආදීසු <pb V=1.61/> විය (අ॰ නි॰ 3.103)। එත්ථ හි “සක්ඛිකත්වා”ති වත්තබ්බෙ ඛකාරස්ස ඡකාරො හොති।
bod:එකො වදතීති සම්බන්ධො। <b>අපනෙත්වා</b>ති පත්තතො අපනෙත්වා। <b>එත්ථා</b>ති වචනෙ। <b>කථ</b>න්ති කෙනාකාරෙන හොතීති යොජනා। <b>වදන්තස්ස නාමා</b>ති එත්ථ නාමසද්දො ගරහත්ථො “අත්ථී”තිපදෙන යොජෙතබ්බො। <b>අත්ථි නාමා</b>ති අත්ථො। <b>ඉතොපී</b>ති පත්තතොපි। <b>තත්රාපී</b>ති තස්මිං වචනෙපි।
bod:<b>සමංසක</b>න්ති මංසෙන සහ පවත්තං। <b>රස</b>න්ති ද්රවං। <b>ත</b>න්ති වචනං। පටික්ඛිපතො හොති। කස්මා? මච්ඡො ච රසො ච මච්ඡෙන මිස්සො රසො <pb M=.74/> චාති අත්ථස්ස සම්භවතො। <b>ඉද</b>න්ති වත්ථුං। <b>මංසං විසුං කත්වා</b>ති “මංසස්ස රසං මංසරස”න්ති මංසපදත්ථස්ස පධානභාවං අකත්වා, රසපදත්ථස්සෙව පධානභාවං කත්වාති අත්ථො।
bod:<b>ආපුච්ඡන්ත</b>න්ති “මංසරසං ගණ්හථා”ති ආපුච්ඡන්තං। <b>ත</b>න්ති මංසං। <b>කරම්බකො</b>ති මිස්සකාධිවචනමෙතං। යඤ්හි අඤ්ඤෙන අඤ්ඤෙන මිස්සෙත්වා කරොන්ති, සො “කරම්බකො”ති වුච්චති। අයං පනෙත්ථ වචනත්ථො – කරොති සමූහං අවයවින්ති <b>කරො,</b> කරීයති වා සමූහෙන අවයවිනාති <b>කරො,</b> අවයවො, තං වකති ආදදාතීති <b>කරම්බකො,</b> සමූහො। “කදම්බකො”තිපි පාඨො, සොපි යුත්තොයෙව අනුමතත්තා පණ්ඩිතෙහි। අභිධානෙපි එවමෙව අත්ථී। අත්ථො පන අඤ්ඤථා චින්තෙතබ්බො। ඉමස්මිං වා අත්ථෙ රකාරස්ස දකාරො කාතබ්බො। මංසෙන මිස්සො, ලක්ඛිතො වා කරම්බකො <b>මංසකරම්බකො। න පවාරෙතී</b>ති යෙසං කෙසඤ්චි මිස්සකත්තා න පවාරෙති। <b>පවාරෙතී</b>ති මංසෙන මිස්සිතත්තා පවාරෙති।
bod:යො පන පටික්ඛිපති, සො පවාරිතොව හොතීති යොජනා। <b>නිමන්තනෙ</b>ති නිමන්තනට්ඨානෙ। <b>හී</b>ති සච්චං। <b>තත්ථා</b>ති කුරුන්දියං। <b>යෙනා</b>ති යෙන භත්තෙන। <b>එත්ථා</b>ති “යාගුං ගණ්හථා”තිආදිවචනෙ। <b>අධිප්පායො</b>ති අට්ඨකථාචරියානං අධිප්පායො। <b>එත්ථා</b>ති “යාගුමිස්සකං ගණ්හථා”තිආදිවචනෙ। <b>දුද්දස</b>න්ති දුක්කරං දස්සනං। <b>ඉදඤ්චා</b>ති “මිස්සකං ගණ්හථා”තිවචනඤ්ච। <b>න සමානෙතබ්බ</b>න්ති සමං න ආනෙතබ්බං, සමානං වා න කාතබ්බං। <b>හී</b>ති සච්චං, යස්මා වා। <b>ඉදං පනා</b>ති මිස්සකං පන। <b>එත්ථා</b>ති මිස්සකෙ। <b>විසුං කත්වා</b>ති රසඛීරසප්පීනි ආවෙණිං කත්වා। <b>ත</b>න්ති රසාදිං।
bod:කද්දීයති මද්දීයතීති <b>කද්දමො</b>। උන්දති පසවති වඩ්ඪතීති <b>උදකං</b>। උන්දති වා ක්ලෙදනං කරොතීති <pb V=1.62/> <b>උදකං,</b> නිලීනෙ සත්තෙ ගුපති රක්ඛතීති <b>ගුම්බො,</b> ගුහති සංවරතීති වා <b>ගුම්බො। අනුපරියායන්තෙනා</b>ති අනුක්කමෙන පරිවත්තිත්වා <pb M=.75/> ආයන්තෙන। <b>ත</b>න්ති නාවං වා සෙතුං වා। <b>මජ්ඣන්හික</b>න්ති අහස්ස මජ්ඣං මජ්ඣන්හං, අහසද්දස්ස න්හාදෙසො, මජ්ඣන්හං එව මජ්ඣන්හිකං। පොත්ථකෙසු පන මජ්ඣන්තිකන්ති පාඨො අත්ථි, සො අපාඨොයෙව। යො ඨිතො පවාරෙති, තෙන ඨිතෙනෙව භුඤ්ජිතබ්බන්ති යොජනා। <b>ආනිසද</b>න්ති පීඨෙ ඵුට්ඨආනිසදමංසං। <b>අචාලෙත්වා</b>ති අචාවෙත්වා। අයමෙව වා පාඨො। උපරි ච පස්සෙසු ච අමොචෙත්වාති වුත්තං හොති। අදින්නාදානෙ විය ඨානාචාවනං න වෙදිතබ්බං। <b>සංසරිතු</b>න්ති සංසබ්බිතුං। <b>න</b>න්ති භික්ඛුං।
bod:අතිරෙකං රිචති ගච්ඡතීති <b>අතිරිත්තං,</b> න අතිරිත්තං <b>අනතිරිත්ත</b>න්ති අත්ථං දස්සෙන්තො ආහ “න අතිරිත්ත”න්ති। “අධික”න්තිඉමිනා අතිරිත්තසද්දස්ස අතිසුඤ්ඤත්ථං නිවත්තෙති। අධි හුත්වා එති පවත්තතීති <b>අධිකං। තං පනා</b>ති අනතිරිත්තං පන හොතීති සම්බන්ධො। <b>තත්ථා</b>ති “අකප්පියකත”න්තිආදිවචනෙ। විත්ථාරො එවං වෙදිතබ්බොති යොජනා। <b>තත්ථා</b>ති අතිරිත්තං කාතබ්බෙසු වත්ථූසු। යං ඵලං වා යං කන්දමූලාදි වා අකතන්ති යොජනා। <b>අකප්පියභොජනං වා</b>ති කුලදූසකකම්මාදීහි නිබ්බත්තං අකප්පියභොජනං වා අත්ථීති සම්බන්ධො। <b>යො</b>ති විනයධරො භික්ඛු। තෙන කතන්ති යොජනා। “භුත්තාවිනා පවාරිතෙන ආසනා වුට්ඨිතෙන කත”න්තිවචනතො භුත්තාවිනා අපවාරිතෙන ආසනා වුට්ඨිතෙන කත්තබ්බන්ති සිද්ධං। තස්මා පාතො අද්ධානං ගච්ඡන්තෙසු ද්වීසු එකො පවාරිතො, තස්ස ඉතරො පිණ්ඩාය චරිත්වා ලද්ධං භික්ඛං අත්තනා අභුත්වාපි “අලමෙතං සබ්බ”න්ති කාතුං ලභති එව। <b>ය</b>න්ති ඛාදනීයභොජනීයං। “තදුභයම්පී”තිඉමිනා අතිරිත්තඤ්ච අතිරිත්තඤ්ච <b>අතිරිත්තං,</b> න අතිරිත්තං <b>අනතිරිත්ත</b>න්ති අත්ථං දස්සෙති।
bod:<b>තස්සෙවා</b>ති අනතිරිත්තස්සෙව। <b>එත්ථා</b>ති අනතිරිත්තෙ, “කප්පියකත”න්ති ආදීසු සත්තසු විනයකම්මාකාරෙසු වා। <b>අනන්තරෙ</b>ති විනයධරස්ස අනන්තරෙ ආසනෙ। පත්තතො නීහරිත්වාති සම්බන්ධො। <b>තත්ථෙවා</b>ති භුඤ්ජනට්ඨානෙයෙව। <b>තස්සා</b>ති නිසින්නස්ස। <b>තෙනා</b>ති භත්තං ආනෙන්තෙන භික්ඛුනා භුඤ්ජිතබ්බන්ති යොජනා। “නිසින්නෙන භික්ඛුනා”ති කාරිතකම්මං <pb M=.76/> ආනෙතබ්බං। කස්මා “හත්ථං ධොවිත්වා”ති වුත්තන්ති පුච්ඡන්තො ආහ “කස්මා”ති। <b>හී</b>ති කාරණං। යස්මා අකප්පියං හොති, තස්මා හත්ථං ධොවිත්වාති මයා වුත්තන්ති අධිප්පායො। <b>තස්සා</b>ති භත්තං ආනෙන්තස්ස। <b>යෙනා</b>ති විනයධරෙන। පුන <b>යෙනා</b>ති එවමෙව। <b>යඤ්චා</b>ති ඛාදනීයභොජනීයඤ්ච। යෙන විනයධරෙන පඨමං අකතං, තෙනෙව කත්තබ්බං। යඤ්ච ඛාදනීයභොජනීයං පඨමං අකතං, තඤ්ඤෙව කත්තබ්බන්ති වුත්තං හොති <pb V=1.63/>। <b>තත්ථා</b>ති පඨමභාජනෙ। <b>හී</b>ති සච්චං। පඨමභාජනං සුද්ධං ධොවිත්වා කතම්පි නිද්දොසමෙව। <b>තෙන භික්ඛුනා</b>ති පවාරිතෙන භික්ඛුනා।
bod:<b>කුණ්ඩෙපී</b>ති උක්ඛලියම්පි। සා හි කුඩති ඔදනාදිං දාහං කරොතීති කුණ්ඩොති වුච්චති। <b>ත</b>න්ති අතිරිත්තකතං ඛාදනීයභොජනීයං। <b>යෙන පනා</b>ති විනයධරෙන පන। භික්ඛුං නිසීදාපෙන්තීති සම්බන්ධො। <b>මඞ්ගලනිමන්තනෙ</b>ති මඞ්ගලත්ථාය නිමන්තනට්ඨානෙ। <b>තත්ථා</b>ති මඞ්ගලනිමන්තනෙ। <b>කරොන්තෙනා</b>ති කරොන්තෙන විනයධරෙන।
bod:ගිලානෙන භුඤ්ජිතාවසෙසමෙව න කෙවලං ගිලානාතිරිත්තං නාම, ගිලානං පන උද්දිස්ස ආභතං ගිලානාතිරිත්තමෙව නාමාති දස්සෙන්තො ආහ “න කෙවල”න්තිආදි। <b>යංකිඤ්චි ගිලාන</b>න්ති උපසම්පන්නං වා අනුපසම්පන්නං වා යංකිඤ්චි ගිලානං। යං දුක්කටං වුත්තං, තං අසංසට්ඨවසෙන වුත්තන්ති යොජනා। <b>අනාහාරත්ථායා</b>ති පිපාසච්ඡෙදනආබාධවූපසමත්ථාය।
bod:241:<b>සති පච්චයෙ</b>ති එත්ථ පච්චයස්ස සරූපං දස්සෙතුං “පිපාසාය සතී”ති ච “ආබාධෙ සතී”ති ච වුත්තං। <b>තෙන තෙනා</b>ති සත්තාහකාලිකෙන ච යාවජීවිකෙන ච। <b>තස්සා</b>ති ආබාධස්ස। ඉදං පදං “උපසමනත්ථ”න්ති එත්ථ සමුධාතුයා සම්බන්ධෙ සම්බන්ධො, යුපච්චයෙන සම්බන්ධෙ කම්මන්ති දට්ඨබ්බන්ති। පඤ්චමං।
sub:6:දුතියපවාරණසික්ඛාපදං
bod:242:ඡට්ඨෙ න ආචරිතබ්බොති <b>අනාචාරො</b>ති වුත්තෙ පණ්ණත්තිවීතික්කමොති ආහ “පණ්ණත්තිවීතික්කම”න්ති। “කරොතී”තිඉමිනා “අත්තානමාචරතී”තිආදීසු <pb M=.77/> විය චරසද්දො කරසද්දත්ථොති දස්සෙති। <b>උපනන්ධී</b>ති එත්ථ උපසද්දො උපනාහත්ථො, නහධාතු බන්ධනත්ථොති දස්සෙන්තො ආහ “උපනාහ”න්තිආදි। ජනිතො උපනාහො යෙනාති ජනිතඋපනාහො। ඉමිනා <b>“උපනන්ධො”</b>ති පදස්ස උපනහතීති උපනන්ධොති කත්ථුත්ථං දස්සෙති।
bod:243:<b>අභිහට්ඨු</b>න්ති එත්ථ තුංපච්චයො ත්වාපච්චයත්ථොති ආහ “අභිහරිත්වා”ති। පදභාජනෙ පන වුත්තන්ති සම්බන්ධො। සාධාරණමෙව අත්ථන්ති යොජනා। <b>අස්සා</b>ති භික්ඛුස්ස। <b>තීහාකාරෙහී</b>ති සාමං ජානනෙන ච අඤ්ඤෙසමාරොචනෙන ච තස්සාරොචනෙන චාති තීහි කාරණෙහි। ආසාදීයතෙ <pb V=1.64/> මඞ්කුං කරීයතෙ <b>ආසාදනං,</b> තං අපෙක්ඛො <b>ආසාදනාපෙක්ඛො</b>ති දස්සෙන්තො ආහ “ආසාදන”න්තිආදි।
bod:යස්ස අත්ථාය අභිහටන්ති සම්බන්ධො। <b>ඉතරස්සා</b>ති අභිහාරකතො අඤ්ඤස්ස භුත්තස්සාති। ඡට්ඨං।
sub:7:විකාලභොජනසික්ඛාපදං
bod:247:සත්තමෙ <b>ගිරිම්හී</b>ති පබ්බතම්හි। සො හි හිමවමනාදිවසෙන ජලං, සාරභූතානි ච භෙසජ්ජාදිවත්ථූනි ගිරති නිග්ගිරතීති ගිරීති වුච්චති। <b>අග්ගසමජ්ජො</b>ති උත්තමසමජ්ජො। ඉමෙහි පදෙහි අග්ගො සමජ්ජො අග්ගසමජ්ජො, ගිරිම්හි පවත්තො අග්ගසමජ්ජො <b>ගිරග්ගසමජ්ජො</b>ති අත්ථං දස්සෙති। <b>සමජ්ජො</b>ති ච සභා। සා හි සමාගමං අජන්ති ගච්ඡන්ති ජනා එත්ථාති සමජ්ජොති වුච්චති। “ගිරිස්ස වා”තිආදිනා ගිරිස්ස අග්ගො කොටි <b>ගිරග්ගො,</b> තස්මිං පවත්තො සමජ්ජො <b>ගිරග්ගසමජ්ජො</b>ති අත්ථො දස්සිතො। <b>සො</b>ති ගිරග්ගසමජ්ජො। භවිස්සති කිරාති යොජනා। <b>භූමිභාගෙ</b>ති අවයවිආධාරො, සන්නිපතතීති සම්බන්ධො। නටඤ්ච නාටකඤ්ච <b>නටනාටකානි</b>। “නච්චං ගීතං වාදිතඤ්චා”ති ඉදං තයං “නාටක”න්ති වුච්චති। <b>තෙස</b>න්ති නටනාටකානං। <b>දස්සනත්ථ</b>න්ති දස්සනාය ච සවනාය ච। සවනම්පි හි දස්සනෙනෙව සඞ්ගහිතං। <b>අපඤ්ඤත්තෙ</b> <pb M=.78/> <b>සික්ඛාපදෙ</b>ති ඌනවීසතිවස්සසික්ඛාපදස්ස තාව අපඤ්ඤත්තත්තා। <b>තෙ</b>ති සත්තරසවග්ගියා। <b>තත්ථා</b>ති ගිරග්ගසමජ්ජං। <b>අථා</b>ති තස්මිං කාලෙ। <b>නෙස</b>න්ති සත්තරසවග්ගියානං අදංසූති සම්බන්ධො। <b>විලිම්පෙත්වා</b>ති විලෙපනෙහි විවිධාකාරෙන ලිම්පෙත්වා।
bod:249:“විකාලෙ”ති සාමඤ්ඤෙන වුත්තෙපි විසෙසකාලොව ගහෙතබ්බොති ආහ “කාලො”තිආදි। <b>සො චා</b>ති භොජනකාලො ච। මජ්ඣන්හිකො හොතීති යොජනා। <b>තෙනෙවා</b>ති භොජනකාලස්ස අධිප්පෙතත්තා එව। <b>අස්සා</b>ති “විකාලෙ”තිපදස්ස। “විකාලො නාම…පෙ॰… අරුණුග්ගමනා”ති පදභාජනෙන අරුණුග්ගමනතො යාව මජ්ඣන්හිකා කාලො නාමාති අත්ථො නයෙන දස්සිතො හොති। <b>තතො</b>ති ඨිතමජ්ඣන්හිකතො। සූරියස්ස අතිසීඝත්තා වෙගෙන ඨිතමජ්ඣන්හිකං වීතිවත්තෙය්යාති ආහ “කුක්කුච්චකෙන පන න කත්තබ්බ”න්ති। <b>කාලත්ථම්භො</b>ති කාලස්ස ජානනත්ථාය ථූණො। <b>කාලන්තරෙ</b>ති කාලස්ස අබ්භන්තරෙ।
bod:අවසෙසං ඛාදනීයං නාමාති එත්ථ විනිච්ඡයො එවං වෙදිතබ්බොති යොජනා। <b>ය</b>න්ති ඛාදනීයං <pb V=1.65/> අත්ථීති සම්බන්ධො। වනමූලාදිපභෙදං යම්පි ඛාදනීයං අත්ථි, තම්පි ආමිසගතිකං හොතීති යොජනා। <b>සෙය්යථිද</b>න්ති පුච්ඡාවාචකනිපාතසමුදායො। ඉදං ඛාදනීයං සෙය්යථා කතමන්ති අත්ථො। <b>ඉදම්පී</b>ති ඉදං ද්වාදසවිධම්පි। පිසද්දෙන න පූවාදියෙවාති දස්සෙති।
bod:<b>තත්ථා</b>ති ද්වාදසසු ඛාදනීයෙසු, ආධාරෙ භුම්මං। මූලති පතිට්ඨාති එත්ථ, එතෙනාති වා <b>මූලං</b>। ඛාදිතබ්බන්ති <b>ඛාදනීයං</b>। මූලමෙව ඛාදනීයං <b>මූලඛාදනීයං,</b> තස්මිං විනිච්ඡයො එවං වෙදිතබ්බොති යොජනා। මූලකමූලාදීනි ලොකසඞ්කෙතො පදෙසතොයෙව වෙදිතබ්බානි। තං තඤ්හි නාමං අජානන්තානං අතිසම්මූළ්හකාරණත්තා සහ පරියායන්තරෙන වචනත්ථං වක්ඛාම। සූපස්ස හිතං <b>සූපෙය්යං,</b> සූපෙය්යං පණ්ණං එතෙසන්ති <b>සූපෙය්යපණ්ණා,</b> තෙසං මූලානි <b>සූපෙය්යපණ්ණමූලානි</b>। ආමීයති අන්තො පවෙසීයතීති <b>ආමිසො,</b> ආකාරො අන්තොකරණත්ථො, ආමිසස්ස ගති විය ගති එතෙසන්ති <b>ආමිසගතිකානි</b> <pb M=.79/> <b>। එත්ථා</b>ති මූලෙසු। <b>ජරඩ්ඪ</b>න්ති ජරභූතං උපඩ්ඪං। <b>අඤ්ඤම්පී</b>ති වජකලිමූලතො අඤ්ඤම්පි।
bod:යානි පන මූලානි වුත්තානි, තානි යාවජීවිකානීති යොජනා। පාළියං වුත්තානීති සම්බන්ධො। <b>ඛාදනීයත්ථ</b>න්ති ඛාදනීයස්ස, ඛාදනීයෙ වා විජ්ජමානං, ඛාදනීයෙන වා කාතබ්බං කිච්චං, පයොජනං වාති ඛාදනීයත්ථං। “ඛාදනීයෙ”තිඉමිනා “තත්ථ වුත්තාභිධම්මත්ථා”තිආදීසු විය ඛාදනීයත්ථපදස්ස උත්තරපදත්ථපධානභාවං දස්සෙති। තත්ථ ඛාදනීයස්ස, ඛාදනීයෙ වා විජ්ජමානං, ඛාදනීයෙන වා කාතබ්බං කිච්චං නාම ජිඝච්ඡාහරණමෙව। යඤ්හි පූවාදිඛාදනීයං ඛාදිත්වා ජිඝච්ඡාහරණං හොති, තස්ස කිච්චං කිච්චං නාමාති වුත්තං හොති। තං කිච්චං, පයොජනං වා නෙව ඵරන්ති, නෙව නිප්ඵාදෙන්ති। එසෙව නයො “න භොජනීයෙ භොජනීයත්ථං ඵරන්තී”තිඑත්ථාපි।
bod:<b>තෙස</b>න්ති මූලානං අන්තො, ලක්ඛණන්ති වා සම්බන්ධො। එකස්මිං ජනපදෙ ඛාදනීයත්ථභොජනීයත්ථෙසු ඵරමානෙසු අඤ්ඤෙසුපි ජනපදෙසු ඵරන්තියෙවාති දස්සනත්ථං “තෙසු තෙසු ජනපදෙසූ”ති විච්ඡාපදං වුත්තං। කිඤ්චාපි හි බහූසු ජනපදෙසු පථවීරසආපොරසසම්පත්තිවසෙන ඛාදනීයත්ථභොජනීයත්ථං ඵරමානම්පි එකස්මිං ජනපදෙ පථවීරසආපොරසවිපත්තිවසෙන අඵරමානං භවෙය්ය, විකාරවසෙන පන තත්ථ පවත්තත්තා තං ජනපදං පමාණං න කාතබ්බං, ගහෙතබ්බමෙවාති වුත්තං හොති। <b>පකතිආහාරවසෙනා</b>ති අඤ්ඤෙහි යාවකාලික, සත්තාහකාලිකෙහි අමිස්සිතං අත්තනො පකතියාව ආහාරකිච්චකරණවසෙන। “මනුස්සාන”න්තිඉමිනා අඤ්ඤෙසං තිරච්ඡානාදීනං ඛාදනීයත්ථභොජනීයත්ථං <pb V=1.66/> ඵරමානම්පි න පමාණන්ති දස්සෙති। <b>ත</b>න්ති මූලං। <b>හී</b>ති සච්චං। <b>නාමසඤ්ඤාසූ</b>ති නාමසඞ්ඛාතාසු සඤ්ඤාසු।
bod:යථා මූලෙ ලක්ඛණං දස්සිතං, එවං කන්දාදීසුපි යං ලක්ඛණං දස්සිතන්ති යොජනා। න කෙවලං පාළියං ආගතානං හලිද්දාදීනං මූලංයෙව යාවජීවිකං හොති, අථ ඛො තචාදයොපීති ආහ “යඤ්චෙත”න්තිආදි। යං එතං අට්ඨවිධන්ති සම්බන්ධො।
bod:එවං <pb M=.80/> මූලඛාදනීයෙ විනිච්ඡයං දස්සෙත්වා ඉදානි කන්දඛාදනීයෙ තං දස්සෙන්තො ආහ “කන්දඛාදනීයෙ”තිආදි। තත්ථ <b>කන්දඛාදනීයෙ</b>ති කං සුඛං දදාතීති කන්දො, පදුමාදිකන්දො, සුඛස්ස අදායකා පන කන්දා රුළ්හීවසෙන කන්දාති වුච්චන්ති, කන්දො එව ඛාදනීයං කන්දඛාදනීයං, තස්මිං විනිච්ඡයො එවං වෙදිතබ්බොති යොජනා। එසෙව නයො උපරිපි। <b>ය</b>න්ති කන්දං। ඉමිනා තංසද්දානපෙක්ඛො යංසද්දොපි අත්ථීති ඤාපෙති। <b>තත්ථා</b>ති කන්දඛාදනීයෙ। තරුණො, සුඛඛාදනීයොති විසෙසනපදානි යථාවචනං උපරිපි යොජෙතබ්බානි। එවමාදයො ඵරණකකන්දා යාවකාලිකාති සම්බන්ධො।
bod:<b>අධොතො</b>ති විසරසො උදකෙන අධූනිතො। <b>තෙ</b>ති කන්දා සඞ්ගහිතාති සම්බන්ධො।
bod:මූලෙ අලති පවත්තතීති <b>මුළාලො,</b> උදකතො වා උද්ධටමත්තෙ මිලති නිමිලතීති <b>මුළාලං</b>। එවමාදි ඵරණකමුළාලං යාවකාලිකන්ති යොජනා। <b>තං සබ්බම්පී</b>ති සබ්බම්පි තං මුළාලං සඞ්ගහිතන්ති සම්බන්ධො।
bod:මසති විජ්ඣතීති <b>මත්ථකො</b>। එවමාදි මත්ථකො යාවකාලිකොති යොජනා। <b>ජරඩ්ඪබුන්දො</b>ති ජරභූතඅඩ්ඪසඞ්ඛාතො පාදො।
bod:ඛනීයති අවදාරීයතීති <b>ඛන්ධො,</b> ඛායතීති වා <b>ඛන්ධො</b>। “අන්තොපථවීගතො”තිපදං “සාලකල්යාණිඛන්ධො”තිපදෙනෙව යොජෙතබ්බං, න අඤ්ඤෙහි। එවමාදි ඛන්ධො යාවකාලිකොති යොජනා। <b>අවසෙසා</b>ති තීහි දණ්ඩකාදීහි අවසෙසා।
bod:තචති සංවරති පටිච්ඡාදෙතීති <b>තචො। සරසො</b>ති එත්ථ එවකාරො යොජෙතබ්බො, සරසො එවාති අත්ථො। තෙසං සඞ්ගහොති සම්බන්ධො। <b>හී</b>ති සච්චං। <b>එත</b>න්ති කසාවභෙසජ්ජං, “අනුජානාමි <pb V=1.67/> …පෙ॰… භොජනීයත්ථ”න්ති වචනං වා। <b>එත්ථා</b>ති කසාවභෙසජ්ජෙ। <b>එතෙසම්පී</b>ති මත්ථකඛන්ධත්තචානම්පි।
bod:පතතීති <b>පත්තං। එතෙස</b>න්ති මූලකාදීනං। එවරූපානි පත්තානි ච එකංසෙන යාවකාලිකානීති යොජනා। යා ලොණී ආරොහති, තස්සා ලොණියා පත්තං යාවජීවිකන්ති යොජනා। <b>දීපවාසිනො</b>ති තම්බපණ්ණිදීපවාසිනො <pb M=.81/>, ජම්බුදීපවාසිනො වා। යානි වා ඵරන්තීති වුත්තානීති සම්බන්ධො। <b>තෙස</b>න්ති නිම්බාදීනං। ඉදං පදං පුබ්බපරාපෙක්ඛකං, තස්මා ද්වින්නං මජ්ඣෙ වුත්තන්ති දට්ඨබ්බං। පණ්ණානං අන්තො නත්ථීති සම්බන්ධො।
bod:පුප්ඵති විකසතීති <b>පුප්ඵං</b>। එවමාදි පුප්ඵං යාවකාලිකන්ති යොජනා। <b>තස්සා</b>ති පුප්ඵස්ස। <b>අස්සා</b>ති එවමෙව।
bod:ඵලතීති <b>ඵලං। යානී</b>ති ඵලානි। ඵරන්තීති සම්බන්ධො। <b>නෙස</b>න්ති ඵලානං පරියන්තන්ති සම්බන්ධො। යානි වුත්තානි, තානි යාවජීවිකානීති යොජනා। <b>තෙසම්පී</b>ති ඵලානම්පි පරියන්තන්ති සම්බන්ධො।
bod:අසීයති ඛිපීයති, ඡඩ්ඩීයතීති වා <b>අට්ඨි</b>। එවමාදීනි ඵරණකානි අට්ඨීනි යාවකාලිකානීති යොජනා। <b>තෙස</b>න්ති අට්ඨීනං।
bod:පිසීයති චුණ්ණං කරීයතීති <b>පිට්ඨං</b>। එවමාදීනි ඵරණකානි පිට්ඨානි යාවකාලිකානීති යොජනා। <b>අධොතක</b>න්ති උදකෙන අධූනිතං। <b>තෙස</b>න්ති පිට්ඨානං।
bod:නිරන්තරං අසති සම්බජ්ඣතීති <b>නිය්යාසො। සෙසා</b>ති උච්ඡුනිය්යාසතො සෙසා। පාළියං වුත්තනිය්යාසාති සම්බන්ධො। <b>තත්ථා</b>ති නිය්යාසඛාදනීයෙ। සඞ්ගහිතානං නිය්යාසානං පරියන්තන්ති යොජනා। <b>එව</b>න්තිආදි නිගමනං।
bod:<b>වුත්තමෙවා</b>ති හෙට්ඨා පඨමපවාරණසික්ඛාපදෙ වුත්තමෙවාති। සත්තමං।
sub:8:සන්නිධිකාරකසික්ඛාපදං
bod:252:අට්ඨමෙ <pb V=1.68/> අබ්භන්තරෙ ජාතො <b>අබ්භන්තරො। මහාථෙරො</b>ති මහන්තෙහි ථිරගුණෙහි යුත්තො। ඉමිනා “බෙලට්ඨො”ති සඤ්ඤානාමස්ස සඤ්ඤිනාමිං දස්සෙති। <b>පධානඝරෙ</b>ති සමථවිපස්සනානං පදහනට්ඨානඝරසඞ්ඛාතෙ එකස්මිං ආවාසෙ। <b>සුක්ඛකුර</b>න්ති එත්ථ සොසනකුරත්තා න සුක්ඛකුරං හොති, කෙවලං පන අසූපබ්යඤ්ජනත්තාති ආහ “අසූපබ්යඤ්ජනං <pb M=.82/> ඔදන”න්ති। සොසනකුරම්පි යුත්තමෙව। වක්ඛති හි “තං පිණ්ඩපාතං උදකෙන තෙමෙත්වා”ති। “ඔදන”න්තිඉමිනා කුරසද්දස්ස ඔදනපරියායතං දස්සෙති। ඔදනඤ්හි කරොති ආයුවණ්ණාදයොති <b>“කුර”</b>න්ති වුච්චති। <b>සො</b>ති බෙලට්ඨසීසො। <b>තඤ්ච ඛො</b>ති තඤ්ච සුක්ඛකුරං ආහරතීති සම්බන්ධො। <b>පච්චයගිද්ධතායා</b>ති පිණ්ඩපාතපච්චයෙ ලුද්ධතාය। ථෙරො භුඤ්ජතීති සම්බන්ධො। මනුස්සානං එකාහාරස්ස සත්තාහමත්තට්ඨිතත්තා “සත්තාහ”න්ති වුත්තං। <b>තතො</b>ති භුඤ්ජනතො පරන්ති සම්බන්ධො। <b>චත්තාරිපී</b>ති එත්ථ පිසද්දෙන අධිකානිපි සත්තාහානි ගහෙතබ්බානි।
bod:253:<b>ඉතී</b>ති ඉදං තයං। “සන්නිධි කාරො අස්සා”ති සමාසො විසෙසනපරනිපාතවසෙන ගහෙතබ්බො। “සන්නිධිකිරියන්ති අත්ථො”ති ඉමිනා කරීයතීති <b>කාරො</b>ති කම්මත්ථං දස්සෙති। <b>එකරත්ත</b>න්ති අන්තිමපරිච්ඡෙදවසෙන වුත්තං තදධිකානම්පි අධිප්පෙතත්තා। <b>අස්සා</b>ති “සන්නිධිකාරක”න්ති පදස්ස।
bod:සන්නිධිකාරකස්ස සත්තාහකාලිකස්ස නිස්සග්ගියපාචිත්තියාපත්තියා පච්චයත්තා සන්නිධිකාරකං යාමකාලිකං ඛාදනීයභොජනීයං අසමානම්පි සුද්ධපාචිත්තියාපත්තියා පච්චයො හොතීති ආහ “යාමකාලිකං වා”ති। <b>පටිග්ගහණෙ</b>ති පටිග්ගහණෙ ච ගහණෙ ච। අජ්ඣොහරිතුකාමතාය හි පටිග්ගහණෙ ච පටිග්ගහෙත්වා ගහණෙ චාති වුත්තං හොති। යං පත්තං අඞ්ගුලියා ඝංසන්තස්ස ලෙඛා පඤ්ඤායති, සො පත්තො දුද්ධොතො හොති සචෙති යොජනා උත්තරවාක්යෙ යංසද්දං දිස්වා පුබ්බවාක්යෙ තංසද්දස්ස ගමනීයත්තා। <b>ගණ්ඨිකපත්තස්සා</b>ති බන්ධනපත්තස්ස। <b>සො</b>ති ස්නෙහො। පග්ඝරති සන්දිස්සතීති සම්බන්ධො। <b>තාදිසෙ</b>ති දුද්ධොතෙ, ගණ්ඨිකෙ වා। <b>තත්ථා</b>ති ධොවිතපත්තෙ ආසිඤ්චිත්වාති සම්බන්ධො। <b>හී</b>ති සච්චං। <b>අබ්බොහාරිකා</b>ති න වොහරිතබ්බා, වොහරිතුං න යුත්තාති අත්ථො। <b>ය</b>න්ති ඛාදනීයභොජනීයං පරිච්චජන්තීති සම්බන්ධො। <b>හී</b>ති සච්චං, යස්මා වා। <b>තතො</b>ති අපරිච්චත්තඛාදනීයභොජනීයතො නීහරිත්වාති සම්බන්ධො।
bod:<b>අකප්පියමංසෙසූ</b>ති <pb M=.83/> නිද්ධාරණසමුදායො। <b>සති පච්චයෙ</b>ති පිපාසසඞ්ඛාතෙ පච්චයෙ සති। <b>අනතිරිත්තකත</b>න්ති <pb V=1.69/> අතිරිත්තෙන අකතං සන්නිධිකාරකං ඛාදනීයභොජනීයන්ති යොජනා। එකමෙව පාචිත්තියන්ති සම්බන්ධො। <b>විකප්පද්වයෙ</b>ති සාමිසනිරාමිසසඞ්ඛාතෙ විකප්පද්වයෙ। <b>සබ්බවිකප්පෙසූ</b>ති විකාලසන්නිධිඅකප්පියමංසයාමකාලිකපච්චයසඞ්ඛාතෙසු සබ්බෙසු විකප්පෙසු।
bod:255:<b>ආමිසසංසට්ඨ</b>න්ති ආමිසෙන සංසට්ඨං සත්තාහකාලිකං යාවජීවිකං।
bod:256:චතුබ්බිධකාලිකස්ස සරූපඤ්ච වචනත්ථඤ්ච දස්සෙන්තො ආහ “විකාලභොජනසික්ඛාපදෙ”තිආදි। තත්ථ නිද්දිට්ඨං ඛාදනීයභොජනීය”න්තිඉමිනා යාවකාලිකස්ස සරූපං දස්සෙති। “යාව…පෙ॰… කාලික”න්තිඉමිනා වචනත්ථං දස්සෙති। “සද්ධිං…පෙ॰… පාන”න්තිඉමිනා යාමකාලිකස්ස සරූපං දස්සෙති। “යාව…පෙ॰… කාලික”න්තිඉමිනා වචනත්ථං දස්සෙති। “සබ්බිආදි පඤ්චවිධං භෙසජ්ජ”න්තිඉමිනා සත්තාහකාලිකස්ස සරූපං දස්සෙති। “සත්තාහං…පෙ॰… කාලික”න්තිඉමිනා වචනත්ථං දස්සෙති। “ඨපෙත්වා…පෙ॰… සබ්බම්පී”තිඉමිනා යාවජීවිකස්ස සරූපං දස්සෙති। “යාව…පෙ॰… ජීවික”න්තිඉමිනා වචනත්ථං දස්සෙති। සබ්බවචනත්ථො ලහුකමත්තමෙව, ගරුකො පනෙවං වෙදිතබ්බො – යාව යත්තකො මජ්ඣන්හිකො කාලො <b>යාවකාලො,</b> සො අස්සත්ථී, තං වා කාලං භුඤ්ජිතබ්බන්ති <b>යාවකාලිකං</b>। යාමො කාලො <b>යාමකාලො,</b> සො අස්සත්ථි, තං වා කාලං පරිභුඤ්ජීතබ්බන්ති <b>යාමකාලිකං</b>। සත්තාහො කාලො <b>සත්තාහකාලො,</b> සො අස්සත්ථි, තං වා කාලං නිදහිත්වා පරිභුඤ්ජිතබ්බන්ති <b>සත්තාහකාලිකං</b>। යාව යත්තකො ජීවො <b>යාවජීවො,</b> සො අස්සත්ථි, යාවජීවං වා පරිහරිත්වා පරිභුඤ්ජිතබ්බන්ති <b>යාවජීවික</b>න්ති।
bod:<b>තත්ථා</b>ති චතුබ්බිධෙසු කාලිකෙසු। <b>සතක්ඛත්තු</b>න්ති අනෙකවාරං। යාව කාලො නාතික්කමති, තාව භුඤ්ජන්තස්සාති යොජනා। අහොරත්තං භුඤ්ජන්තස්සාති සම්බන්ධොති। අට්ඨමං।
sub:9:පණීතභොජනසික්ඛාපදං
bod:257:නවමෙ <pb M=.84/> පකට්ඨභාවං නීතන්ති <b>පණීත</b>න්ති වුත්තෙ පණීතසද්දො උත්තමත්ථොති ආහ “උත්තමභොජනානී”ති। සම්පන්නො නාම න මධුරගුණො, අථ ඛො මධුරගුණයුත්තං භොජනමෙවාති ආහ “සම්පත්තියුත්ත”න්ති। <b>කස්සා</b>ති කරණත්ථෙ චෙතං සාමිවචනං, කෙනාති හි අත්ථො। “සුරස”න්තිඉමිනා සාදීයති අස්සාදීයතීති <b>සාදූ</b>ති වචනත්ථස්ස සරූපං දස්සෙති।
bod:259:“යො <pb V=1.70/> පන…පෙ॰… භුඤ්ජෙය්යා”ති එත්ථ විනිච්ඡයො එවං වෙදිතබ්බොති යොජනා। <b>සුද්ධානී</b>ති ඔදනෙන අසංසට්ඨානි। ඔදනසංසට්ඨානි සබ්බිආදීනීති සම්බන්ධො। <b>එත්ථා</b>ති ඉමස්මිං සික්ඛාපදෙ। <b>හී</b>ති සච්චං। “පණීතසංසට්ඨානී”තිඉමිනා පණීතෙහි සබ්බිආදීහි සංසට්ඨානි භොජනානි <b>පණීතභොජනානී</b>ති අත්ථං දස්සෙති। “සත්තධඤ්ඤනිබ්බත්තානී”ති ඉමිනා භොජනානං සරූපං දස්සෙති।
bod:“සබ්බිනා භත්ත”න්තිආදීනං පඤ්චන්නං විකප්පානං මජ්ඣෙ තීසුපි විකප්පෙසු “භත්ත”න්ති යොජෙතබ්බං। එවං වාක්යං කත්වා විඤ්ඤාපනෙ ආපත්තිං දස්සෙත්වා සමාසං කත්වා විඤ්ඤාපනෙ තං දස්සෙන්තො ආහ “සබ්බිභත්තං දෙහී”තිආදි।
bod:<b>ඉතො</b>ති ගාවිතො ලද්ධෙනාති සම්බන්ධො। <b>විසඞ්කෙත</b>න්ති සඞ්කෙතතො ඤාපිතතො විගතං විරහිතන්ති අත්ථො। <b>හී</b>ති සච්චං। ඉමිනා විසඞ්කෙතස්ස ගුණදොසං දස්සෙති।
bod:<b>කප්පියසබ්බිනා දෙහී</b>ති කප්පියසබ්බිනා සංසට්ඨං භත්තං දෙහීති යොජනා। එසෙව නයො සෙසෙසුපි। <b>යෙන යෙනා</b>ති යෙන යෙන සබ්බිආදිනා। <b>තස්මිං තස්සා</b>ති එත්ථාපි විච්ඡාවසෙන අත්ථො දට්ඨබ්බො। පාළියං ආගත<b>සබ්බි</b> නාම ගොසබ්බි, අජිකාසබ්බි, මහිංසසබ්බි, යෙසං මංසං කප්පති, තෙසං සබ්බි ච। <b>නවනීතං</b> නාම එවමෙව। <b>තෙලං</b> නාම තිලතෙලං, සාසපතෙලං, මධුකතෙලං, එරණ්ඩතෙලං, වසාතෙලඤ්ච। <b>මධු</b> නාම මක්ඛිකාමධු। <b>ඵාණිතං</b> නාම උච්ඡුම්හා නිබ්බත්තං। <b>මච්ඡො</b> නාම උදකචරො। පාළිඅනාගතො මච්ඡො නාම නත්ථි। මංසං නාම <pb M=.85/> යෙසං මංසං කප්පති, තෙසං මංසං। <b>ඛීරදධීනි</b> සබ්බිසදිසානෙව। වුත්තං යථා එවං “නවනීතභත්තං දෙහී”තිආදීසුපි සූපොදනවිඤ්ඤත්තිදුක්කටමෙව හොතීති යොජනා। <b>හී</b>ති සච්චං। <b>සො චා</b>ති සො චත්ථො। <b>තත්ථා</b>ති තස්මිං අත්ථෙ। <b>කිං</b> පයොජනං। නත්ථෙව පයොජනන්ති අධිප්පායො।
bod:පටිලද්ධං භොජනන්ති සම්බන්ධො। <b>එකරස</b>න්ති එකකිච්චං। <b>තතො</b>ති නවපණීතභොජනතො නීහරිත්වාති සම්බන්ධො।
bod:<b>සබ්බානී</b>ති නව පාචිත්තියානි සන්ධාය වුත්තං।
bod:261:<b>උභයෙසම්පී</b>ති භික්ඛුභික්ඛුනීනම්පි। සබ්බීති චෙත්ථ යො නං පරිභුඤ්ජති, තස්ස බලායුවඩ්ඪනත්ථං සබ්බති ගච්ඡති පවත්තතීති <b>සබ්බි,</b> ඝතං। තතියක්ඛරෙනෙව සජ්ඣායිතබ්බං ලිඛිතබ්බඤ්ච <pb V=1.71/>। කස්මා? තතියක්ඛරට්ඨානෙයෙව සබ්බ ගතියන්ති ගතිඅත්ථස්ස සබ්බධාතුස්ස ධාතුපාඨෙසු ආගතත්තාති। නවමං।
sub:10:දන්තපොනසික්ඛාපදං
bod:263:දසමෙ <b>දන්තකට්ඨ</b>න්ති දන්තපොනං। තඤ්හි දන්තො කසීයති විලෙඛීයති අනෙනාති “දන්තකට්ඨ”න්ති වුච්චති। “සබ්බ”න්ති ආදිනා සබ්බමෙව පංසුකූලං <b>සබ්බපංසුකූලං,</b> තමස්සත්ථීති <b>“සබ්බපංසුකූලිකො”</b>ති අත්ථං දස්සෙති। <b>සො</b>ති භික්ඛු පරිභුඤ්ජති කිරාති සම්බන්ධො। <b>සුසානෙ</b>ති ආළහනෙ। තඤ්හි ඡවානං සයනට්ඨානත්තා “සුසාන”න්ති වුච්චති නිරුත්තිනයෙන। <b>තත්ථා</b>ති සුසානෙ। පුන <b>තත්ථා</b>ති එවමෙව। අය්යසරූපඤ්ච වොසාටිතකසරූපඤ්ච දස්සෙතුං වුත්තං “අය්යවොසාටිතකානීති එත්ථා”ති। තත්ථ “අය්යා…පෙ॰… පිතාමහා”තිඉමිනා අය්යසරූපං දස්සෙති। “වො…පෙ॰… භොජනීයානී”තිඉමිනා වොසාටිතකසරූපං। අය්යසඞ්ඛාතානං පිතිපිතාමහානං අත්ථාය, තෙ වා උද්දිස්ස ඡඩ්ඩිතානි වොසාටිතකසඞ්ඛතානි <pb M=.86/> ඛාදනීයභොජනීයානි <b>අය්යවොසාටිතකානී</b>ති විග්ගහො කාතබ්බො। මනුස්සා ඨපෙන්ති කිරාති සම්බන්ධො। <b>ය</b>න්ති ඛාදනීයභොජනීයං। <b>තෙස</b>න්ති ඤාතකානං। <b>පිණ්ඩං පිණ්ඩං කත්වා</b>ති සඞ්ඝාටං සඞ්ඝාටං කත්වා। <b>අඤ්ඤ</b>න්ති වුත්තඛාදනීයභොජනීයතො අඤ්ඤං। <b>උම්මාරෙපී</b>ති සුසානස්ස ඉන්දඛීලෙපි। සො හි උද්ධටො කිලෙසමාරො එත්ථාති <b>“උම්මාරො”</b>ති වුච්චති। බොධිසත්තො හි අභිනික්ඛමනකාලෙ පුත්තං චුම්බිස්සාමීති ඔවරකස්ස ඉන්දඛීලෙ ඨත්වා පස්සන්තො මාතරං පුත්තස්ස නලාටෙ හත්ථං ඨපෙත්වා සයන්තිං දිස්වා “සචෙ මෙ පුත්තං ගණ්හෙය්යං, මාතා තස්ස පබුජ්ඣෙය්ය, පබුජ්ඣමානාය අන්තරායො භවෙය්යා”ති අභිනික්ඛමනන්තරායභයෙන පුත්තදාරෙ පරිච්චජිත්වා ඉන්දඛීලතො නිවත්තිත්වා මහාභිනික්ඛමනං නික්ඛමි। තස්මා බොධිසත්තස්ස ඨත්වා පුත්තදාරෙසු අපෙක්ඛාසඞ්ඛාතස්ස මාරස්ස උද්ධටට්ඨානත්තා සො ඉන්දඛීලො නිප්පරියායෙන <b>“උම්මාරො”</b>ති වුච්චති, අඤ්ඤෙ පන රූළ්හීවසෙන। <b>ථිරො</b>ති ථද්ධො। <b>ඝනබද්ධො</b>ති ඝනෙන බද්ධො। කථිනෙන මංසෙන ආබද්ධොති අත්ථො। වඨති ථූලො භවතීති <b>වඨො,</b> මුද්ධජදුතියොයං, සො අස්සත්ථීති <b>වඨරො</b>ති දස්සෙන්තො ආහ “වඨරොති ථූලො”ති। “සල්ලක්ඛෙමා”තිඉමිනා “මඤ්ඤෙ”ති එත්ථ මනධාතු සල්ලක්ඛණත්ථො, මකාරස්සෙකාරොති දස්සෙති। <b>හී</b>ති සච්චං। <b>තෙස</b>න්ති මනුස්සානං।
bod:264:<b>සම්මා</b>ති අවිපරීතං। <b>අසල්ලක්ඛෙත්වා</b>ති ආහාරසද්දස්ස ඛාදනීයභොජනීයාදීසු නිරූළ්හභාවං අමඤ්ඤිත්වා। භගවා පන ඨපෙසීති සම්බන්ධො। <b>යථාඋප්පන්නස්සා</b>ති යෙනාකාරෙන උප්පන්නස්ස <pb V=1.72/>। පිතා පුත්තසඞ්ඛාතෙ දාරකෙ සඤ්ඤාපෙන්තො විය භගවා තෙ භික්ඛූ සඤ්ඤාපෙන්තොති යොජනා।
bod:265:<b>එතදෙවා</b>ති තිණ්ණමාකාරානමඤ්ඤතරවසෙන අදින්නමෙව සන්ධායාති සම්බන්ධො। <b>හී</b>ති සච්චං। මාතිකායං “දින්න”න්ති වුත්තට්ඨානං නත්ථි, අථ කස්මා පදභාජනෙයෙව වුත්තන්ති ආහ “දින්නන්ති ඉද”න්තිආදි। “දින්න”න්ති ඉදං උද්ධටන්ති සම්බන්ධො। <b>අස්සා</b>ති “දින්න”න්ති පදස්ස। නිද්දෙසෙ ච “කායෙන…පෙ॰… දෙන්තෙ”ති උද්ධටන්ති යොජනා। <b>එව</b>න්ති ඉමෙහි තීහාකාරෙහි දදමානෙති සම්බන්ධො। <b>එව</b>න්ති ඉමෙහි ද්වීහාකාරෙහි <pb M=.87/>। ආදීයමානන්ති සම්බන්ධො। <b>රථරෙණුම්පී</b>ති රථිකවීථියං උට්ඨිතපංසුම්පි। <b>පුබ්බෙ</b>ති පඨමපවාරණසික්ඛාපදෙ। එවං පටිග්ගහිතං එතං ආහාරං දින්නං නාම වුච්චතීති යොජනා। “එතමෙවා”ති එවස්ස සම්භවතො තස්ස ඵලං දස්සෙතුං වුත්තං “න ඉද”න්තිආදි। නිස්සට්ඨං න වුච්චතීති යොජනා।
bod:<b>තත්ථා</b>ති “කායෙනා”තිආදිවචනෙ। <b>හී</b>ති සච්චං। නත්ථු කරීයති ඉමායාති <b>නත්ථුකරණී,</b> තාය। නාසාපුටෙන පටිග්ගණ්හාතීති සම්බන්ධො। <b>අකල්ලකො</b>ති ගිලානො। <b>හී</b>ති සච්චං। කායෙන පටිබද්ධො <b>කායපටිබද්ධො</b> කටච්ඡුආදීති ආහ “කටච්ඡුආදීසූ”තිආදි। <b>හී</b>ති සච්චං। <b>පාතියමාන</b>න්ති පාතාපියමානං।
bod:<b>එත්ථා</b>ති ඉමස්මිං සික්ඛාපදෙ। “පඤ්චහඞ්ගෙහී”ති පදස්ස විත්ථාරං දස්සෙන්තො ආහ “ථාමමජ්ඣිමස්සා”තිආදි। <b>ත</b>න්ති දාතබ්බවත්ථුං।
bod:<b>තත්ථා</b>ති “හත්ථපාසො පඤ්ඤායතී”තිවචනෙ। ගච්ඡන්තොපි ඨිතෙනෙව සඞ්ගහිතො। <b>භූමට්ඨස්සා</b>ති භූමියං ඨිතස්ස। <b>ආකාසට්ඨස්සා</b>ති ආකාසෙ ඨිතස්ස। “හත්ථං අඞ්ග”න්ති පදෙහි අවයවිසම්බන්ධො කාතබ්බො। <b>වුත්තනයෙනෙවා</b>ති “භූමට්ඨස්ස ච සීසෙනා”තිආදිනා වුත්තනයෙනෙව। <b>පක්ඛී</b>ති සකුණො। සො හි පක්ඛයුත්තත්තා පක්ඛීති වුච්චති। <b>හත්ථී</b>ති කුඤ්ජරො। සො හි සොණ්ඩසඞ්ඛාතහත්ථයුත්තත්තා හත්ථීති වුච්චති। අද්ධෙන අට්ඨමං රතනමස්සාති <b>අද්ධට්ඨමරතනො,</b> හත්ථී, තස්ස। <b>තෙනා</b>ති හත්ථිනා।
bod:එකො දායකො වදතීති සම්බන්ධො। <b>ඔණමතී</b>ති හෙට්ඨා නමති। <b>එත්තාවතා</b>ති එකදෙසසම්පටිච්ඡනමත්තෙන। <b>තතො</b>ති සම්පටිච්ඡනතො। <b>උග්ඝාටෙත්වා</b>ති විවරිත්වා। <b>කාජෙනා</b>ති බ්යාභඞ්ගියා। සා හි කචති බන්ධති විවිධං භාරං අස්මින්ති <b>කාචො</b>ති වුච්චති, චකාරස්ස ජකාරෙ කතෙ කාජොපි යුත්තොයෙව। තිංස හත්ථා රතනානි ඉමස්සාති <b>තිංසහත්ථො,</b> වෙණු। <b>ගුළකුම්භො</b>ති <pb V=1.73/> ඵාණිතෙන පූරිතො ඝටො। <b>පටිග්ගහිතමෙවා</b>ති කුම්භෙසු හත්ථපාසතො බහි ඨිතෙසුපි අභිහාරකස්ස <pb M=.88/> හත්ථපාසෙ ඨිතත්තා පටිග්ගහිතමෙවාති වුත්තං හොති। <b>උච්ඡුයන්තදොණිතො</b>ති උච්ඡුං පීළනයන්තස්ස අම්බණතො।
bod:බහූ පත්තා ඨපිතා හොන්තීති සම්බන්ධො। <b>යත්ථා</b>ති යස්මිං ඨානෙ। ඨිතස්ස භික්ඛුනො හත්ථපාසෙති යොජනා। ඨත්වා ඵුසිත්වා “නිසින්නස්ස භික්ඛුනො”ති පාඨසෙසෙන යොජෙතබ්බං। ඨිතෙන වා නිසින්නෙන වා නිපන්නෙන වා දායකෙන දිය්යතීති සම්බන්ධො।
bod:පථවියං ඨිතා හොන්තීති සම්බන්ධො। <b>යං ය</b>න්ති යං යං පත්තං। <b>යත්ථ කත්ථචී</b>ති යෙසු කෙසුචීති සම්බන්ධො। <b>ත</b>න්ති තං වචනං।
bod:තත්ථ තස්මිං ඨානෙ ජාතො <b>තත්ථජාතො,</b> අලුත්තසමාසොයං, සොයෙව <b>තත්ථජාතකො,</b> තස්මිං। <b>හී</b>ති සච්චං, යස්මා වා। තත්ථජාතකෙ න රුහති යථා, එවං න රුහතියෙවාති යොජනා। ථාමමජ්ඣිමෙන පුරිසෙන සුට්ඨු හරිතබ්බන්ති සංහාරියං, තංයෙව <b>සංහාරිමං</b> යකාරස්ස මකාරං කත්වා, න සංහාරිමං <b>අසංහාරිමං,</b> තස්මිං। <b>තෙපී</b>ති තෙ අසංහාරිමාපි। <b>හී</b>ති සච්චං, යස්මා වා। <b>තත්ථජාතකසඞ්ඛෙපූපගා</b>ති තත්ථජාතකෙ සමොධානෙත්වා ඛෙපං පක්ඛෙපං උපගතා। <b>හී</b>ති සච්චං, යස්මා වා। ඉදඤ්හි වාක්යන්තරත්තා පුනප්පුනං වුත්තන්ති දට්ඨබ්බං। <b>තානී</b>ති තින්තිණිකාදිපණ්ණානි। <b>සන්ධාරෙතු</b>න්ති සම්මා ධාරෙතුං। ඨිතො දායකොති සම්බන්ධො।
bod:ලද්ධස්ස ලද්ධස්ස වත්ථුස්ස සන්නිධිට්ඨානත්තා, පක්ඛිත්තට්ඨානත්තා වා ථවීයති පසංසීයතීති <b>ථවිකා,</b> තතො। <b>පුඤ්ඡිත්වා පටිග්ගහෙත්වා</b>ති “පුඤ්ඡිත්වා වා පටිග්ගහෙත්වා වා”ති අනියමවිකප්පත්ථො වාසද්දො අජ්ඣාහරිතබ්බො। තෙසු තෙසු වත්ථූසු රඤ්ජති ලග්ගතීති <b>රජො,</b> තං। විනයෙ පඤ්ඤත්තං දුක්කටං <b>විනයදුක්කටං। තං පනා</b>ති භික්ඛං පන। <b>පටිග්ගහෙත්වා දෙථා</b>ති මං පටිග්ගහාපෙත්වා මම දෙථාති අධිප්පායො।
bod:<b>තතො තතො</b>ති තස්මා තස්මා ඨානා උට්ඨාපෙත්වාති සම්බන්ධො। <b>ත</b>න්ති භික්ඛං। <b>තස්සා</b>ති අනුපසම්පන්නස්ස।
bod:<b>සො වත්තබ්බො</b>ති සො දිය්යමානො භික්ඛු දායකෙන භික්ඛුනා වත්තබ්බොති යොජනා। <b>ඉම</b>න්ති සරජපත්තං। <b>තෙනා</b>ති දිය්යමානභික්ඛුනා। <b>තථා</b> <pb M=.89/> <b>කාතබ්බ</b>න්ති යථා දායකෙන භික්ඛුනා වුත්තං, තථා <pb V=1.74/> කාතබ්බන්ති අත්ථො। <b>උප්ලවතී</b>ති උපරි ගච්ඡති, ප්ලු ගතියන්ති හි ධාතුපාඨෙසු (සද්දනීතිධාතුමාලායං 16 ළකාරන්තධාතු) වුත්තං। එත්ථ උඉති උපසග්ගස්ස අත්ථදස්සනත්ථං “උපරී”ති වුත්තං, පකාරලකාරසංයොගො දට්ඨබ්බො। පොත්ථකෙසු පන “උප්පිලවතී”ති ලිඛන්ති, සො අපාඨො। <b>කඤ්ජික</b>න්ති බිලඞ්ගං। තඤ්හි කෙන ජලෙන අඤ්ජියං අභිබ්යත්තං අස්සාති “කඤ්ජිය”න්ති වුච්චති, තමෙව කඤ්ජිකං යකාරස්ස කකාරං කත්වා। තං පවාහෙත්වා, අපනෙත්වාති අත්ථො। <b>යත්ථා</b>ති යස්මිං ඨානෙ। සුක්ඛමෙව භත්තං භජිතබ්බට්ඨෙන සෙවිතබ්බට්ඨෙනාති <b>සුක්ඛභත්තං,</b> තස්මිං। <b>පුරතො</b>ති භික්ඛුස්ස පුරතො, පුබ්බෙ වා। <b>ඵුසිතානී</b>ති බින්දූනි। තානි හි සම්බාධට්ඨානෙසුපි ඵුසන්තීති ඵුසිතානීති වුච්චන්ති।
bod:<b>උළුඞ්කො</b>ති කොසියසකුණනාමො දීඝදණ්ඩකො එකො භාජනවිසෙසො, තෙන। <b>ථෙවා</b>ති ඵුසිතානි। තානි හි සම්බාධට්ඨානෙසුපි ඵුසිතත්තා ථවීයන්ති පසංසීයන්තීති “ථෙවා”ති වුච්චන්ති। <b>චරුකෙනා</b>ති චරීයති භක්ඛීයතීති චරු, හබ්යපාකො, තං කරොති අනෙනාති චරුකං, ථාල්යාදිකං ඛුද්දකභාජනං, තෙන ආකිරියමානෙති සම්බන්ධො। කාළවණ්ණකාමෙහි මානීයතීති <b>මසි</b>। ඛාදතීති <b>ඡාරො</b> ඛකාරස්ස ඡකාරං, දකාරස්ස ච රකාරං කත්වා, ඛාරරසො, සො ඉමිස්සත්ථීති <b>ඡාරිකා। උප්පතිත්වා</b>ති උද්ධං ගන්ත්වා। <b>හී</b>ති සච්චං, යස්මා වා।
bod:<b>ඵාලෙත්වා</b>ති ඡින්දිත්වා। දෙන්තානං අනුපසම්පන්නානන්ති සම්බන්ධො। <b>පායාසස්සා</b>ති පායාසෙන। <b>තථාපී</b>ති තෙන මුඛවට්ටියා ගහණාකාරෙනපි।
bod:<b>ආභොගං කත්වා</b>ති “පටිග්ගහෙස්සාමී”ති මනසිකාරං කත්වා। <b>සො</b>ති නිද්දං ඔක්කන්තො භික්ඛු। <b>වට්ටතියෙවා</b>ති ආභොගස්ස කතත්තා වට්ටතියෙව। <b>අනාදර</b>න්ති අනාදරෙන, කරණත්ථෙ චෙතං උපයොගවචනං, අනාදරං හුත්වාති වා යොජෙතබ්බං। <b>කෙචී</b>ති අභයගිරිවාසිනො। කායෙන පටිබද්ධො <b>කායපටිබද්ධො,</b> තෙන පටිබද්ධො <b>කායපටිබද්ධපටිබද්ධො</b> <pb M=.90/>, තෙන। <b>වචනමත්තමෙවා</b>ති “පටිබද්ධපටිබද්ධ”න්ති එකං අතිරෙකං පටිබද්ධවචනමත්තමෙව නානං, අත්ථතො පන කායපටිබද්ධමෙවාති අධිප්පායො। <b>යම්පී</b>ති යම්පි වත්ථු। <b>තත්රා</b>ති තස්මිං වට්ටනෙ। <b>ත</b>න්ති අනුජානනං।
bod:නෙය්යො අධිප්පායං නෙත්වා ඤාතො අත්ථො ඉමස්සාති <b>නෙය්යත්ථං। එත්ථා</b>ති සුත්තෙ, සුත්තස්ස වා। <b>ය</b>න්ති වත්ථු පතතීති සම්බන්ධො। <b>පරිගළිත්වා</b>ති භස්සිත්වා। <b>සුද්ධායා</b>ති නිරජාය। <b>සාම</b>න්ති සයං। <b>පුඤ්ඡිත්වා වා</b>තිආදීසු තයො වාසද්දා අනියමවිකප්පත්ථා। පුඤ්ඡිතාදීසු හි එකස්මිං කිච්චෙ <pb V=1.75/> කතෙ ඉතරකිච්චං කාතබ්බං නත්ථීති අධිප්පායො। <b>තෙනා</b>ති තෙන භික්ඛුනා, “ආහරාපෙතුම්පී”තිපදෙ කාරිතකම්මං। “කස්මා න වට්ටතී”ති පුච්ඡා। <b>හී</b>ති විත්ථාරො। වදන්තෙන භගවතාති සම්බන්ධො। <b>එත්ථා</b>ති සුත්තවචනෙසු। “පරිච්චත්තං තං භික්ඛවෙ දායකෙහී”ති වචනෙනාති යොජනා। <b>අධිප්පායො</b>ති නීතත්ථො අධිප්පායො, නිප්පරියායෙන ඉතත්ථො ඤාතත්ථො අධිප්පායොති වුත්තං හොති।
bod:එවං නීතත්ථමධිප්පායං දස්සෙත්වා නෙය්යත්ථ, මධිප්පායං දස්සෙන්තො ආහ “යස්මා චා”ති ආදි। <b>ත</b>න්ති පරිභුඤ්ජනං අනුඤ්ඤාතන්ති සම්බන්ධො। <b>දුතියදිවසෙපී</b>ති <b>පි</b>සද්දො සම්පිණ්ඩනත්ථො, අපරදිවසෙපීති අත්ථො। <b>අධිප්පායො</b>ති නෙය්යත්ථො අධිප්පායො නෙත්වා ඉය්යත්ථො ඤාතත්ථො අධිප්පායොති වුත්තං හොති।
bod:භුඤ්ජන්තානං භික්ඛූනන්ති සම්බන්ධො। <b>හී</b>ති විත්ථාරො। <b>දන්තා</b>ති දසනා। තෙ හි දංසීයන්ති භක්ඛීයන්ති එතෙහීති “දන්තා”ති වුච්චන්ති। සත්ථංයෙව <b>සත්ථකං</b> ඛුද්දකට්ඨෙන, තෙන පටිග්ගහිතෙන සත්ථකෙන। <b>එත</b>න්ති මලං। <b>ත</b>න්ති ලොහගන්ධමත්තං। <b>පරිහරන්තී</b>ති පටිග්ගහෙත්වා හරන්ති। <b>හී</b>ති සච්චං, යස්මා වා। තං සත්ථකං පරිභොගත්ථාය යස්මා න පරිහරන්ති, තස්මා එසෙව නයොති අත්ථො। උග්ගහිතපච්චයා, සන්නිධිපච්චයා වා දොසො නත්ථීති වුත්තං හොති। <b>තත්ථා</b>ති තෙසු තක්කඛීරෙසු। <b>නීලිකා</b>ති නීලවණ්ණා ස්නෙහා। <b>ආමකතක්කාදීසූ</b>ති අපක්කෙසු තක්කඛීරෙසු।
bod:<b>කිලිට්ඨඋදක</b>න්ති <pb M=.91/> සමලං උදකං। <b>තස්සා</b>ති සාමණෙරස්ස। පත්තගතං ඔදනන්ති සම්බන්ධො। <b>අස්සා</b>ති සාමණෙරස්ස। <b>උග්ගහිතකො</b>ති අවගහිතකො। “උඤ්ඤාතො”තිආදීසු (සං॰ නි॰ 1.112) විය උකාරො ඔකාරවිපරීතො හොති, අපටිග්ගහෙත්වා ගහිතත්තා දුග්ගහිතකොති වුත්තං හොති।
bod:<b>එතෙනා</b>ති ඔදනෙන। <b>පටිග්ගහිතමෙව හොති</b> හත්ථතො අමුත්තත්තාති අධිප්පායො।
bod:<b>පුන පටිග්ගහෙතබ්බං</b> සාපෙක්ඛෙ සතීති අධිප්පායො। <b>එත්තො</b>ති ඉතො පත්තතො। සාමණෙරො පක්ඛිපතීති සම්බන්ධො। <b>තතො</b>ති පත්තතො। <b>කෙචී</b>ති අභයගිරිවාසිනො। <b>ත</b>න්ති “පුන පටිග්ගහෙතබ්බ”න්ති වදන්තානං කෙසඤ්චි ආචරියානං වචනං වෙදිතබ්බන්ති සම්බන්ධො। <b>ය</b>න්ති පූවභත්තාදි।
bod:<b>අත්තනො</b> <pb V=1.76/> <b>වා</b>ති සාමණෙරස්ස වා। <b>සාමණෙරා</b>ති ආමන්තනං। <b>තස්සා</b>ති සාමණෙරස්ස। <b>භාජනෙ</b>ති යාගුපචනකභාජනෙ। <b>යාගුකුට</b>න්ති යාගුයා පූරිතං කුටං। <b>ත</b>න්ති යාගුකුටං। “භික්ඛුනා පටිග්ගණ්හාපෙතු”න්ති කාරිතකම්මං උපනෙතබ්බං। ගීවං ඨපෙත්වා ආවජ්ජෙතීති සම්බන්ධො। <b>ආවජ්ජෙතී</b>ති පරිණාමෙති।
bod:<b>පටිග්ගහණූපගං භාර</b>න්ති ථාමමජ්ඣිමෙන පුරිසෙන සංහාරිමං භාරං। බලවතා සාමණෙරෙනාති සම්බන්ධො। <b>තෙලඝටං වා</b>ති තෙලෙන පක්ඛිත්තං ඝටං වා। <b>ලග්ගෙන්තී</b>ති ලම්බෙන්ති। අයමෙව වා පාඨො।
bod:නාගස්ස දන්තො වියාති <b>නාගදන්තකො,</b> සදිසත්ථෙ කො। අඞ්කීයතෙ ලක්ඛීයතෙ අනෙනාති <b>අඞ්කුසො,</b> ගජමත්ථකම්හි විජ්ඣනකණ්ඩකො। අඞ්කුසො වියාති <b>අඞ්කුසකො,</b> තස්මිං අඞ්කුසකෙ වා ලග්ගිතා හොන්තීති සම්බන්ධො। <b>ගණ්හතො</b>ති ගණ්හන්තස්ස। මඤ්චස්ස හෙට්ඨා <b>හෙට්ඨාමඤ්චො,</b> තස්මිං। <b>ත</b>න්ති තෙලථාලකං।
bod:ආරොහන්තෙහි <pb M=.92/> ච ඔරොහන්තෙහි ච නිච්චං සෙවීයතීති <b>නිස්සෙණී,</b> තස්සා මජ්ඣං <b>නිස්සෙණිමජ්ඣං,</b> තස්මිං। කණ්ණෙ උට්ඨිතං <b>කණ්ණිකං,</b> කණ්ණමලං, කණ්ණිකං විය කණ්ණිකං, යථා හි කණ්ණමලං කණ්ණතො උට්ඨහිත්වා සයං පවත්තති, එවං තෙලාදිතො උට්ඨහිත්වා සයං පවත්තතීති වුත්තං හොති। <b>ඝනචුණ්ණ</b>න්ති කථිනචුණ්ණං। <b>තංසමුට්ඨානමෙව නාමා</b>ති තතො තෙලාදිතො සමුට්ඨානමෙව නාම හොතීති අත්ථො। <b>එත</b>න්ති කණ්ණිකාදි। ඉදං පදං පුබ්බාපරාපෙක්ඛං।
bod:<b>යොත්තෙනා</b>ති රජ්ජුනා। අඤ්ඤො දෙතීති සම්බන්ධො।
bod:පවිසන්තෙ ච නික්ඛමන්තෙ ච වරති ආවරති ඉමායාති <b>වති,</b> තං। <b>උච්ඡූ</b>ති රසාලො। සො හි උසති විසං දාහෙතීති උච්ඡූති වුච්චති, තං। <b>තිම්බරුසක</b>න්ති තින්දුකං। තඤ්හි තෙමෙති භුඤ්ජන්තං පුග්ගලං අද්දෙති රසෙනාති <b>තිම්බො,</b> රුසති ඛුද්දිතං නාසෙතීති <b>රුසකො,</b> තිම්බො ච සො රුසකො චාති “තිම්බරුසකො”ති වුච්චති, තං। <b>වතිදණ්ඩකෙසූ</b>ති වතියා අත්ථාය නික්ඛණිතෙසු දණ්ඩකෙසු। <b>මයං පනා</b>ති සඞ්ගහකාරාචරියභූතා බුද්ධඝොසනාමකා මයං පන, අත්තානං සන්ධාය බහුවචනවසෙන වුත්තං। <b>න පුථුලො පාකාරො</b>ති අඩ්ඪතෙය්යහත්ථපාසානතික්කමං සන්ධාය වුත්තං। <b>හත්ථසතම්පී</b>ති රතනසතම්පි।
bod:<b>සො</b>ති <pb V=1.77/> සාමණෙරො। භික්ඛුස්ස දෙතීති යොජනා। <b>අපරො</b>ති සාමණෙරො।
bod:ඵලං ඉමිස්සත්ථීති <b>ඵලිනී,</b> ඉනපච්චයො ඉත්ථිලිඞ්ගජොතකො ඊ, තං සාඛන්ති යොජනා। ඵලිනිසාඛන්ති සමාසතොපි පාඨො අත්ථි। <b>මච්ඡිකවාරණත්ථ</b>න්ති මධුඵාණිතාදීහි මක්ඛනට්ඨානෙ නිලීයන්තීති මක්ඛිකා, තායෙව <b>මච්ඡිකා</b> ඛකාරස්ස ඡකාරං කත්වා, තාසං නිවාරණාය। <b>මූලපටිග්ගහමෙවා</b>ති මූලෙ පටිග්ගහණමෙව, පඨමපටිග්ගහමෙවාති වුත්තං හොති।
bod:භික්ඛු ගච්ඡතීති සම්බන්ධො। <b>අරිත්තෙනා</b>ති කෙනිපාතෙන। තඤ්හි අරති නාවා ගච්ඡති අනෙනාති <b>අරිත්තං,</b> තෙන। <b>ත</b>න්ති පටිග්ගහණාරහං භණ්ඩං <pb M=.93/>। <b>අනුපසම්පන්නෙනා</b>ති කාරිතකම්මං। <b>තස්මිම්පී</b>ති චාටිකුණ්ඩකෙපි। <b>ත</b>න්ති අනුපසම්පන්නං।
bod:<b>පාථෙය්යතණ්ඩුලෙ</b>ති පථස්ස හිතෙ තණ්ඩුලෙ। <b>තෙස</b>න්ති සාමණෙරානං। <b>ඉතරෙහී</b>ති භික්ඛූහි ගහිතතණ්ඩුලෙහි। සබ්බෙහි භික්ඛූහි භුත්තන්ති සම්බන්ධො। <b>එත්ථා</b>ති භික්ඛූහි ගහිතෙහි සාමණෙරස්ස තණ්ඩුලෙහි යාගුපචනෙ න දිස්සතීති සම්බන්ධො। <b>කාරණ</b>න්ති පරිවත්තෙත්වා භුත්තස්ස ච අපරිවත්තෙත්වා භුත්තස්ස ච කාරණං।
bod:භත්තං පචිතුකාමො සාමණෙරොති යොජනා। භික්ඛුනා ආරොපෙතබ්බං, අග්ගි න කාතබ්බොති සම්බන්ධො। <b>පුන පටිග්ගහණකිච්චං නත්ථි</b> මූලෙ පටිග්ගහිතත්තාති අධිප්පායො।
bod:<b>අස්සා</b>ති සාමණෙරස්ස। <b>තතො</b>ති අග්ගිජාලනතො।
bod:<b>තත්තෙ උදකෙ</b>ති උදකෙ තාපෙ। <b>තතො</b>ති තණ්ඩුලපක්ඛිපනතො।
bod:<b>පිධාන</b>න්ති උක්ඛලිපිධානං। <b>තස්සෙවා</b>ති හත්ථකුක්කුච්චකස්ස භික්ඛුනො එව। <b>දබ්බිං වා</b>ති කටච්ඡුං වා। සො හි දරීයති විලොළීයති ඉමායාති දබ්බීති වුච්චති।
bod:<b>තත්රා</b>ති තස්මිං ඨපනෙ। <b>තස්සෙවා</b>ති ලොලභික්ඛුස්සෙව। <b>තතො</b>ති පත්තතො। පුන <b>තතො</b>ති සාඛාදිතො। <b>තත්ථා</b>ති ඵලරුක්ඛෙ।
bod:<b>විතක්කං සොධෙතු</b>න්ති “මය්හම්පි දස්සතී”ති විතක්කං සොධෙතුං। <b>තතො</b>ති අම්බඵලාදිතො।
bod:පුන <pb V=1.78/> <b>තතො</b>ති මාතාපිතූනමත්ථාය ගහිතතෙලාදිතො। <b>තෙ</b>ති මාතාපිතරො। <b>තතොයෙවා</b>ති තෙහියෙව තණ්ඩුලෙහි සම්පාදෙත්වාති සම්බන්ධො।
bod:<b>එත්ථා</b>ති තාපිතඋදකෙ। අමුඤ්චන්තෙනෙව හත්ථෙනාති යොජනා। අඞ්ගන්ති විනාසං ගච්ඡන්තීති <b>අඞ්ගාරා</b>। දරීයන්ති ඵලීයන්තීති <b>දාරූනි</b>।
bod:වුත්තො සාමණෙරොති යොජනා।
bod:ගවති <pb M=.94/> පරිභුඤ්ජන්තානං විස්සට්ඨං සද්දං කරොතීති <b>ගුළො,</b> ගුළති විසතො ජීවිතං රක්ඛතීති වා <b>ගුළො,</b> තං භාජෙන්තො භික්ඛූති සම්බන්ධො। <b>තස්සා</b>ති ලොලසාමණෙරස්ස।
bod:ධූමස්සත්ථාය වට්ටීයති වට්ටිත්වා කරීයතීති ධූමවට්ටි, තං। මුඛීයති විපරීයතීති <b>මුඛං</b>। කං වුච්චති සීසං, තං තිට්ඨති එත්ථාති <b>කණ්ඨො</b>।
bod:<b>භත්තුග්ගාරො</b>ති උද්ධං ගිරති නිග්ගිරතීති උග්ගාරො, භත්තමෙව උග්ගාරො භත්තුග්ගාරො, උග්ගාරභත්තන්ති අත්ථො। <b>දන්තන්තරෙ</b>ති දන්තවිවරෙ।
bod:<b>උපකට්ඨෙ කාලෙ</b>ති ආසන්නෙ මජ්ඣන්හිකෙ කාලෙ। <b>කක්ඛාරෙත්වා</b>ති සඤ්චිත්වා। තස්ස අත්ථං දස්සෙතුං වුත්තං “ද්වෙ තයො ඛෙළපිණ්ඩෙ පාතෙත්වා”ති। ඵළුසඞ්ඛාතං සිඞ්ගං විසාණං අස්මිං අත්ථීති <b>සිඞ්ගී,</b> සොයෙව කටුකභයෙහි විරමිතබ්බත්තා <b>සිඞ්ගීවෙරො</b>ති වුච්චති। අඞ්කීයති රුක්ඛො නවං උග්ගතොති ලක්ඛීයති එතෙහීති <b>අඞ්කුරා,</b> සමං ලොණෙන උදකං, සමං වා උදකෙන ලොණං අස්මින්ති <b>සමුද්දො,</b> තස්ස උදකං අවයවීඅවයවභාවෙනාති <b>සමුද්දොදකං,</b> තෙන අපටිග්ගහිතෙනාති සම්බන්ධො। ඵාණති ගුළතො ථද්ධභාවං ගච්ඡතීති <b>ඵාණිතං</b>। කරෙන හත්ථෙන ගහිතබ්බාති <b>කරකා,</b> වස්සොපලං, කරෙන ගණ්හිතුමරහාති අත්ථො। <b>කතකට්ඨිනා</b>ති කතකනාමකස්ස එකස්ස රුක්ඛවිසෙසස්ස අට්ඨිනා। <b>ත</b>න්ති උදකං। <b>කපිත්ථො</b>ති එකස්ස අම්බිලඵලස්ස රුක්ඛවිසෙසස්ස නාමං।
bod:<b>බහල</b>න්ති ආවිලං। <b>සන්දිත්වා</b>ති විසන්දිත්වා। <b>කකුධසොබ්භාදයො</b>ති කකුධරුක්ඛසමීපෙ ඨිතා සොබ්භාදයො। <b>රුක්ඛතො</b>ති කකුධරුක්ඛතො। <b>පරිත්ත</b>න්ති අප්පකං।
bod:පානීයඝටෙ පක්ඛිත්තානි හොන්තීති සම්බන්ධො। <b>ත</b>න්ති වාසමත්තං උදකං। <b>තත්ථෙවා</b>ති ඨපිතපුප්ඵවාසිතපානීයෙයෙව <pb V=1.79/>। ඨපිතං දන්තකට්ඨන්ති සම්බන්ධො। අජානන්තස්ස භික්ඛුස්සාති යොජනා। අනාදරෙ චෙතං සාමිවචනං। <b>හී</b>ති සච්චං, යස්මා වා।
bod:කිං <pb M=.95/> මහාභූතං වට්ටති, කිං න වට්ටතීති යොජනා। <b>යං පනා</b>ති මහාභූතං පන। <b>අඞ්ගලග්ග</b>න්ති අඞ්ගෙසු ලග්ගං, මහාභූතන්ති සම්බන්ධො। <b>එත්ථා</b>ති සෙදෙ। <b>සුඣාපිත</b>න්ති අඞ්ගාරසදිසං කත්වා සුට්ඨු ඣාපිතං।
bod:<b>චත්තාරී</b>ති පථවී ඡාරිකා ගූථං මුත්තන්ති චත්තාරි। <b>මහාවිකටානී</b>ති මහන්තානි සප්පදට්ඨක්ඛණසඞ්ඛාතෙ විකාරකාලෙ කත්තබ්බානි ඔසධානි। <b>එත්ථා</b>ති “අසති කප්පියකාරකෙ”ති වචනෙ। <b>කාලොදිස්සං නාමා</b>ති බ්යාධොදිස්ස, පුග්ගලොදිස්ස, කාලොදිස්ස, සමයොදිස්ස, දෙසොදිස්ස, වසොදිස්ස, භෙසජ්ජොදිස්සසඞ්ඛාතෙසු සත්තසු ඔදිස්සෙසු කාලොදිස්සං නාමාති අත්ථො। දසමං।
cen:භොජනවග්ගො චතුත්ථො।
tit:5:අචෙලකවග්ගො
sub:1:අචෙලකසික්ඛාපද-අත්ථයොජනා
bod:269:අචෙලකවග්ගස්ස පඨමෙ පරිවිසති එත්ථාති <b>පරිවෙසන</b>න්ති දස්සෙන්තො ආහ “පරිවෙසනට්ඨාන”න්ති। පරිබ්බාජකපබ්බජසද්දා සමානාති ආහ “පරිබ්බාජකසමාපන්නොති පබ්බජ්ජං සමාපන්නො”ති। තිත්ථෙන සමං පූරතීති සමතිත්ථීකං, නදීආදීසු උදකං, සමතිත්ථිකං වියාති <b>සමතිත්ථිකං,</b> පත්තභාජනෙසු යාගුභත්තං। <b>තෙස</b>න්ති මාතාපිතූනං දෙන්තස්සාති සම්බන්ධො। “දාපෙතී”ති එත්ථ දාධාතුයා සම්පදානස්ස සුවිජානිතත්තා තං අදස්සෙත්වා කාරිතකම්මමෙව දස්සෙන්තො ආහ “අනුපසම්පන්නෙනා”ති।
bod:273:“සන්තිකෙ”තිඉමිනා <b>“උපනික්ඛිපිත්වා”</b>ති එත්ථ උපසද්දස්ස සමීපත්ථං දස්සෙති। <b>තෙස</b>න්ති <pb V=1.80/> තිත්ථියානං। <b>තත්ථා</b>ති භාජනෙ। <b>ඉතො</b>ති පත්තතො। <b>ඉධා</b>ති මය්හං භාජනෙ। <b>න</b>න්ති ඛාදනීයභොජනීයං। <b>තස්සා</b>ති තිත්ථියස්සාති। පඨමං।
sub:2:උය්යොජනසික්ඛාපදං
bod:274:දුතියෙ <pb M=.96/> පටික්කමනඅසනසාලසද්දානං පරියායත්තා වුත්තං “අසනසාලායපී”ති। භත්තස්ස විස්සජ්ජනං <b>භත්තවිස්සග්ගො</b>ති කතෙ භත්තකිච්චන්ති ආහ <b>“භත්තකිච්ච”</b>න්ති। සම්භූධාතුස්ස පපුබ්බඅපධාත්වත්ථත්තා වුත්තං “න පාපුණී”ති।
bod:276:<b>වුත්තාවසෙස</b>න්ති වුත්තෙහි මාතුගාමෙන සද්ධිං හසිතුකාමතාදීහි අවසෙසං। <b>තස්මි</b>න්ති උය්යොජිතභික්ඛුම්හි। <b>අත්ථතො</b>ති විජහන්තවිජහිතභික්ඛූනං අවිනාභාවසඞ්ඛාතඅත්ථතො। <b>ඉතරෙනා</b>ති උය්යොජකභික්ඛුනා। <b>තත්ථා</b>ති “දස්සනූපචාරං වා සවනූපචාරං වා”තිවචනෙ। <b>එත්ථා</b>ති නිද්ධාරණසමුදායො, දස්සනූපචාරසවනූපචාරෙසූති අත්ථො। “තථාතිඉමිනා ද්වාදසහත්ථපමාණං අතිදිසති। <b>තෙහී</b>ති කුට්ටාදීහි। <b>තස්සා</b>ති දස්සනූපචාරාතික්කමස්ස। “වුත්තපකාරමනාචාර”න්ති ඉමිනා “න අඤ්ඤො කොචි පච්චයො”ති එත්ථ අඤ්ඤසද්දස්ස අපාදානං දස්සෙති, “කාරණ”න්තිඉමිනා පච්චයසද්දස්සත්ථං।
bod:277:<b>කලි</b>සද්දස්ස පාපපරාජයසඞ්ඛාතෙසු ද්වීසු අත්ථෙසු පාපසඞ්ඛාතො කොධොති ආහ “කලීති කොධො”ති। “ආණ”න්තිඉමිනා සාසනසද්දස්සත්ථං දස්සෙති। වුත්තඤ්හි “ආණා ච සාසනං ඤෙය්ය”න්ති। කොධවසෙන වදතීති සම්බන්ධො। දස්සෙත්වා වදතීති යොජනා। ඉමස්ස ඨානං නිසජ්ජං ආලොකිතං විලොකිතං පස්සථ භොති යොජනා। <b>ඉමිනාපී</b>ති අමනාපවචනං වචනෙනාපීති। දුතියං।
sub:3:සභොජනසික්ඛාපදං
bod:279:තතියෙ “සයනියඝරෙ”ති වත්තබ්බෙ යකාරලොපං කත්වා “සයනිඝරෙ”ති වුත්තන්ති ආහ <b>“සයනිඝරෙ”</b>ති। <b>යතො</b>ති එත්ථ තොසද්දො පඨමාදීසු අත්ථෙසු දිස්සති। “යතොනිදාන”න්තිආදීසු (සු॰ නි॰ 275) පඨමත්ථෙ। “අන්තරායෙ අසෙසතො”තිආදීසු (ධ॰ ස॰ අට්ඨ॰ ගන්ථාරම්භකථා 7) දුතියත්ථෙ <pb M=.97/>। “අනිච්චතො”තිආදීසු (පට්ඨා॰ 1.1.409) තතියත්ථෙ। “මාතිතො පිතිතො”තිආදීසු (දී॰ නි॰ 1.311) පඤ්චම්යත්ථෙ। “යං <pb V=1.81/> පරතො දානපච්චයා”තිආදීසු (ජා॰ 2.22.585) ඡට්ඨ්යත්ථෙ। “පුරතො පච්ඡතො”තිආදීසු (පාචි॰ 576) සත්තම්යත්ථෙ। “පදමතො”තිආදීසු කාරණත්ථෙ දිස්සති। ඉධාපි කාරණත්ථෙයෙවාති ආහ “යස්මා”ති। යස්මා කාරණා අය්යස්ස භික්ඛා දින්නා, තස්මා ගච්ඡථ භන්තෙ තුම්හෙති අත්ථො। <b>ය</b>න්ති භික්ඛං। <b>වො</b>ති තුම්හෙහි। <b>අධිප්පායො</b>ති පුරිසස්ස අජ්ඣාසයො। “පරියුට්ඨිතො”ති සාමඤ්ඤතො වුත්තෙපි අත්ථපකරණාදිතො රාගපරියුට්ඨිතොවාධිප්පෙතොති ආහ <b>“රාගපරියුට්ඨිතො”</b>ති, රාගෙන පරිභවිත්වා උට්ඨිතොති අත්ථො।
bod:280:<b>සභොජන</b>න්ති එත්ථ සකාරො සහසද්දකාරියො ච අකාරුකාරානං අසරූපත්තා අකාරතො උකාරස්ස ලොපො ච තීසු පදෙසු පච්ඡිමානං ද්වින්නං පදානං තුල්යත්ථනිස්සිතසමාසො ච පුබ්බපදෙන සහ භෙදනිස්සිතබාහිරත්ථසමාසො ච හොති, ඉති ඉමමත්ථං දස්සෙන්තො ආහ “සහ උභොහි ජනෙහී”ති। අථ වා භුඤ්ජිතබ්බන්ති <b>භොජනං,</b> සං විජ්ජති භොජනං අස්මිං කුලෙති <b>සභොජන</b>න්ති දස්සෙන්තො ආහ “අථ වා”තිආදි। <b>හී</b>ති සච්චං। <b>තෙනෙවා</b>ති තෙනෙව අඤ්ඤමඤ්ඤං භුඤ්ජිතබ්බත්තා। <b>අස්සා</b>ති “සභොජනෙ”තිපදස්ස। <b>ඝරෙ</b>ති එත්ථ පුබ්බො සයනිසද්දො ලොපොති ආහ “සයනිඝරෙ”ති। ඉමිනා “දත්තො”තිආදීසු විය පුබ්බපදලොපසමාසං දස්සෙති। <b>පිට්ඨසඞ්ඝාටස්සා</b>ති එත්ථ පිට්ඨසඞ්ඝාටො නාම න අඤ්ඤස්ස යස්ස කස්සචි, අථ ඛො සයනිඝරගබ්භස්සෙවාති ආහ “තස්ස සයනිඝරගබ්භස්සා”ති। <b>යථා වා තථා වා</b>ති යෙන වා තෙ න වා ආකාරෙන। <b>කතස්සා</b>ති පිට්ඨිවංසං ආරොපෙත්වා වා අනාරොපෙත්වා වා කතස්සාති। තතියං।
bod:284:චතුත්ථපඤ්චමෙසු යථා ච සභොජනසික්ඛාපදං පඨමපාරාජිකසමුට්ඨානං, එවමෙව තානිපීති යොජනාති। චතුත්ථපඤ්චමානි।
sub:6:චාරිත්තසික්ඛාපදං
bod:294:ඡට්ඨෙ <pb M=.98/> කස්මා තෙහි “දෙථාවුසො භත්ත”න්ති වුත්තං, නනු භික්ඛූනං එවං වත්තුං න වට්ටතීති ආහ “එත්ථ තං කිරා”තිආදි। <b>තස්මා</b>ති යස්මා අභිහටං අහොසි, තස්මා।
bod:295:ඉදං පන වචනං ආහාති සම්බන්ධො। <b>පසාදඤ්ඤථත්ත</b>න්ති පසාදස්ස අඤ්ඤෙනාකාරෙන භාවො। <b>න</b>න්ති ඛාදනීයං। “ගහෙත්වා ආගමංසූ”තිඉමිනා “උස්සාරියිත්ථා”ති එත්ථ උකාරස්ස උග්ගහත්ථතඤ්ච <pb V=1.82/> සරධාතුස්ස ගත්යත්ථතඤ්ච අජ්ජතනිඤුංවිභත්තියා ත්ථත්තඤ්ච දස්සෙති, උග්ගහෙත්වා සාරිංසු අගමංසූති අත්ථො।
bod:298:<b>යත්ථා</b>ති යස්මිං ඨානෙ। ඨිතස්ස භික්ඛුනො චිත්තං උප්පන්නන්ති යොජනා। <b>තතො</b>ති චිත්තුප්පන්නතො। <b>ය</b>න්ති භික්ඛුං। <b>පකතිවචනෙනා</b>ති උච්චාසද්දමකත්වා පවත්තෙන සභාවවචනෙන। <b>අන්තොවිහාරෙ</b>ති වචනස්ස අතිසම්බාධත්තා අයුත්තභාවං මඤ්ඤමානො ආහ “අපි ච අන්තොඋපචාරසීමායා”ති।
bod:302:ගාමස්ස අන්තරෙ ආරාමො තිට්ඨතීති <b>අන්තරාරාමො</b> විහාරො, තං ගච්ඡතීති දස්සෙන්තො ආහ “අන්තොගාමෙ”තිආදීති। ඡට්ඨං।
sub:7:මහානාමසික්ඛාපදං
bod:303:සත්තමෙ “භගවතො”තිපදං “චූළපිතුපුත්තො”තිපදෙ සම්බන්ධො, “මහල්ලකතරො”තිපදෙ අපාදානං। <b>චූළපිතුපුත්තො</b>ති සුද්ධොදනො, සක්කොදනො, සුක්කොදනො, ධොතොදනො, අමිතොදනොති පඤ්ච ජනා භාතරො, අමිතා, පාලිතාති ද්වෙ භගිනියො। තෙසු භගවා ච නන්දො ච ජෙට්ඨභාතුභූතස්ස සුද්ධොදනස්ස පුත්තා, ආනන්දො කනිට්ඨභාතුභූතස්ස අමිතොදනස්ස පුත්තො, මහානාමො ච අනුරුද්ධො ච තතියස්ස සුක්කොදනස්ස පුත්තා। සක්කොදනධොතොදනානං පුත්තා අපාකටා। තිස්සත්ථෙරො අමිතාය නාම භගිනියා පුත්තො, පාලිතාය පුත්තධීතරා අපාකටා। තස්මා චූළපිතුනො සුක්කොදනස්ස <pb M=.99/> පුත්තො චූළපිතුපුත්තොති අත්ථො දට්ඨබ්බො। <b>ද්වීසු ඵලෙසූ</b>ති හෙට්ඨිමෙසු ද්වීසු ඵලෙසු। <b>උස්සන්න</b>සද්දො බහුපරියායොති ආහ “බහූ”ති। <b>වජතො</b>ති ගොට්ඨතො। තඤ්හි ගාවො ගොචරට්ඨානතො පටික්කමිත්වා නිවාසත්ථාය වජන්ති ගච්ඡන්ති අස්මින්ති වජොති වුච්චති।
bod:306:<b>තස්මිං සමයෙ</b>ති තස්මිං පවාරණසමයෙ। “එත්තකෙහී”තිපදස්ස නාමවසෙන වා පරිමාණවසෙන වා දුවිධස්ස අත්ථස්ස අධිප්පෙතත්තා වුත්තං “නාමවසෙන පරිමාණවසෙනා”ති। තෙසු නාමං සන්ධාය එතං නාමං එතෙසං භෙසජ්ජානන්ති <b>එත්තකානී</b>ති වචනත්ථො කාතබ්බො, පරිමාණං සන්ධාය එතං පරිමාණං එතෙසන්ති <b>එත්තකානී</b>ති වචනත්ථො කාතබ්බො। “අඤ්ඤං භෙසජ්ජ”න්ති එත්ථ අඤ්ඤසද්දස්ස අපාදානං නාමං වා පරිමාණං වා භවෙය්යාති ආහ “සබ්බිනා පවාරිතො”තිආදි।
bod:310:<b>යෙ</b>ති <pb V=1.83/> දායකා, පවාරිතා හොන්තීති සම්බන්ධොති। සත්තමං।
sub:8:උය්යුත්තසෙනාසික්ඛාපදං
bod:311:අට්ඨමෙ “අභිමුඛ”න්තිඉමිනා අභිසද්දස්සත්ථං දස්සෙති। <b>“උය්යාතො”</b>තිපදස්ස උට්ඨහිත්වා යාතොති දස්සෙන්තො ආහ “නගරතො නිග්ගතො”ති। “කතඋය්යොග”න්ති ඉමිනා උට්ඨහිත්වා යුඤ්ජති ගච්ඡතීති <b>උය්යුත්තා</b>ති දස්සෙති। ධාතූන, මනෙකත්ථත්තා වුත්තං “ගාමතො නික්ඛන්ත”න්ති।
bod:314:ද්වාදස පුරිසා ඉමස්ස හත්ථිනොති <b>ද්වාදසපුරිසො,</b> ආවුධො හත්ථෙසු එතෙසන්ති <b>ආවුධහත්ථා। නින්න</b>න්ති නින්නට්ඨානං, <b>පස්සතො</b> භික්ඛුනොති සම්බන්ධොති। අට්ඨමං।
sub:9:සෙනාවාසසික්ඛාපදං
bod:319:නවමෙ “තිට්ඨතු වා”තිආදිනා වසනාකාරං දස්සෙති। වාසද්දො “චඞ්කමතු වා”තිඅත්ථං සම්පිණ්ඩෙති। <b>කිඤ්චි ඉරියාපථ</b>න්ති චතූසු <pb M=.100/> ඉරියාපථෙසු කිඤ්චි ඉරියාපථං। යථා රුද්ධමානෙ සඤ්චාරො ඡිජ්ජති, එවං රුද්ධා සංවුතා හොතීති යොජනා। “රුද්ධො”ති ඉමිනා <b>“පලිබුද්ධො”</b>ති එත්ථ පරිපුබ්බස්ස බුධිධාතුස්ස අධිප්පායත්ථං දස්සෙතීති। නවමං।
sub:10:උය්යොධිකසික්ඛාපදං
bod:322:දසමෙ <b>යුජ්ඣන්තී</b>ති සංපහරන්ති। “බලස්ස අග්ගං එත්ථා”තිඉමිනා භින්නාධිකරණබාහිරත්ථසමාසං දස්සෙති। “ජානන්තී”තිපදං අත්ථසම්පුණ්ණත්ථාය පක්ඛිත්තං। <b>අග්ග</b>න්ති කොට්ඨාසං। බලං ගණීයති එත්ථාති <b>බලග්ග</b>න්ති වචනත්ථොපි යුජ්ජති। තෙනාහ “බලගණනට්ඨාන”න්ති। ඉදඤ්හි වචනං අම්බසෙචනගරුසිනනයෙන වුත්තං। කථං? “බලගණනට්ඨාන”න්ති වදන්තෙන අට්ඨකථාචරියෙන “බලස්ස අග්ගං ජානන්ති එත්ථාති බලග්ග”න්ති වචනත්ථස්ස පිණ්ඩත්ථො ච ඤාපීයති, “බලං ගණීයති එත්ථාති <b>බලග්ග”</b>න්ති වචනත්ථො ච දස්සීයති। වියූහීයතෙ සම්පිණ්ඩීයතෙ <b>බ්යූහො,</b> සෙනාය බ්යූහො <b>සෙනාබ්යූහො</b>ති අත්ථං දස්සෙති “සෙනාය වියූහ”න්තිආදිනා। අණති භෙරවසද්දං කරොතීති <b>අණීකං,</b> මුද්ධජණකාරො, හත්ථීයෙව අණීකං <pb V=1.84/> <b>හත්ථාණීකං</b>। එසෙව නයො සෙසෙසුපි। යො හත්ථී පුබ්බෙ වුත්තො, තෙන හත්ථිනාති යොජනාති। දසමං।
cen:අචෙලකවග්ගො පඤ්චමො।
tit:6:සුරාපානවග්ගො
sub:1:සුරාපානසික්ඛාපද-අත්ථයොජනා
bod:326:සුරාපානවග්ගස්ස පඨමෙ භද්දා වති එත්ථාති <b>භද්දවතිකා</b>ති ච, භද්දා වති භද්දවති, සා එත්ථ අත්ථීති <b>භද්දවතිකා</b>ති ච අත්ථං දස්සෙන්තො ආහ “සො”තිආදි। <b>සො</b>ති ගාමො ලභීති සම්බන්ධො। පථං ගච්ඡන්තීති <b>පථාවිනො</b>ති කතෙ අද්ධිකායෙවාති ආහ “අද්ධිකා”ති। අද්ධං ගච්ඡන්තීති <b>අද්ධිකා</b>। “පථිකා”තිපි පාඨො, අයමෙවත්ථො। <b>“තෙජසා තෙජ”</b>න්තිපදානි සම්බන්ධාපෙක්ඛානි ච හොන්ති <pb M=.101/>, පදානං සමානත්තා සම්බන්ධො ච සමානොති මඤ්ඤිතුං සක්කුණෙය්යා ච හොන්ති, තස්මා තෙසං සම්බන්ධඤ්ච තස්ස අසමානතඤ්ච දස්සෙතුං වුත්තං “අත්තනො තෙජසා නාගස්ස තෙජ”න්ති। “ආනුභාවෙනා”තිඉමිනා පන තෙජසද්දස්ස අත්ථං දස්සෙති। කපොතස්ස පාදො <b>කපොතො</b> උපචාරෙන, තස්ස එසො <b>කාපොතො,</b> වණ්ණො। කාපොතො විය වණ්ණො අස්සාති <b>කාපොතිකා</b>ති දස්සෙන්තො ආහ “කපොතපාදසමවණ්ණරත්තොභාසා”ති। <b>පසන්න</b>සද්දස්ස පසාදසද්ධාදයො නිවත්තෙතුං “සුරාමණ්ඩස්සෙතං අධිවචන”න්ති වුත්තං। <b>පඤ්චාභිඤ්ඤස්ස සතො</b>ති පඤ්චාභිඤ්ඤස්ස සමානස්ස සාගතස්සාති යොජනා।
bod:328:“මධුකපුප්ඵාදීනං රසෙන කතො”තිඉමිනා පුප්ඵානං රසෙන කතො ආසවො <b>පුප්ඵාසවො</b>ති වචනත්ථං දස්සෙති। එස නයො “ඵලාසවො”තිආදීසුපි। සුරාමෙරයානං විසෙසං දස්සෙතුං වුත්තං “සුරා නාමා”තිආදි। <b>පිට්ඨකිණ්ණපක්ඛිත්තා</b>ති පිට්ඨෙන ච කිණ්ණෙන ච පක්ඛිත්තා කතා වාරුණීති සම්බන්ධො। <b>කිණ්ණා</b>ති ච සුරාය බීජං। තඤ්හි කිරන්ති නානාසම්භාරානි මිස්සීභවන්ති එත්ථාති කිණ්ණාති වුච්චති। තස්සායෙව මණ්ඩෙති යොජනා। සුරනාමකෙන එකෙන වනචරකෙන කතාති <b>සුරා</b>। මදං ජනෙතීති <b>මෙරයං</b>।
bod:329:<b>ලොණසොවීරක</b>න්ති <pb V=1.85/> එවංනාමකං පානං। <b>සුත්ත</b>න්තිපි එවමෙව। <b>තස්මි</b>න්ති සූපසංපාකෙ। තෙලං පන පචන්තීති සම්බන්ධො। නත්ථි තිඛිණං මජ්ජං එත්ථාති අතිඛිණමජ්ජං, අතිඛිණමජ්ජෙ තස්මිංයෙව තෙලෙති අත්ථො। <b>යං පනා</b>ති තෙලං පන। තිඛිණං මජ්ජං ඉමස්ස තෙලස්සාති <b>තිඛිණමජ්ජං। යත්ථා</b>ති තෙලෙ। <b>අරිට්ඨො</b>ති එවංනාමකං භෙසජ්ජං। <b>ත</b>න්ති අරිට්ඨං, “සන්ධායා”තිපදෙ අවුත්තකම්මං। <b>එත</b>න්ති “අමජ්ජං අරිට්ඨ”න්තිවචනං, “වුත්ත”න්තිපදෙ වුත්තකම්මන්ති। පඨමං।
sub:2:අඞ්ගුලිපතොදකසික්ඛාපදං
bod:330:දුතියෙ අඞ්ගුලීහි පතුජ්ජනං අඞ්ගුලිපතොදො, සොයෙව <b>අඞ්ගුලිපතොදකො</b>ති දස්සෙන්තො ආහ “අඞ්ගුලීහී”තිආදි। <b>උත්තන්තො</b>ති <pb M=.102/> අවතපන්තො। අවතපන්තොති ච අත්ථතො කිලමන්තොයෙවාති ආහ “කිලමන්තො”ති। කිලමන්තො හුත්වාති යොජනා। අස්සාසගහණෙන පස්සාසොපි ගහෙතබ්බොති ආහ “අස්සාසපස්සාසසඤ්චාරො”ති। <b>තම්පී</b>ති භික්ඛුනිම්පීති। දුතියං।
sub:3:හසධම්මසික්ඛාපදං
bod:335:තතියෙ පකාරෙන කරීයති ඨපීයතීති <b>පකතං</b> පඤ්ඤත්තන්ති දස්සෙන්තො ආහ “යං භගවතා”තිආදි। <b>ය</b>න්ති සික්ඛාපදං।
bod:336:හසසඞ්ඛාතො ධම්මො සභාවො <b>හසධම්මො</b>ති වුත්තෙ අත්ථතො කීළිකායෙවාති ආහ “කීළිකා වුච්චතී”ති।
bod:337:<b>ගොප්ඵකාන</b>න්ති චරණගණ්ඨිකානං। තෙ හි පාදෙ පාදං ඨපනකාලෙ අඤ්ඤමඤ්ඤූපරි ඨපනතො ගොපීයන්තීති ගොප්ඵා, තෙ එව ගොප්ඵකාති වුච්චන්ති। පාදස්ස හි උපරි පාදං ඨපනකාලෙ එකස්ස උපරි එකො න ඨපෙතබ්බො। තෙනාහ භගවා “පාදෙ පාදං අච්චාධායා”ති (දී॰ නි॰ 2.196; ම॰ නි॰ 1.423; අ॰ නි॰ 3.16)। ඔට්ඨජො දුතියො। <b>ඔරොහන්තස්ස</b> භික්ඛුනොති සම්බන්ධො।
bod:338:<b>ඵියාරිත්තාදීහී</b>ති ආදිසද්දෙන ලඞ්කාරාදයො සඞ්ගණ්හාති। කෙචි වදන්තීති සම්බන්ධො। <b>පතනුප්පතනවාරෙසූ</b>ති පතනවාර උප්පතනවාරෙසු। <b>තත්ථා</b>ති තස්සං ඛිත්තකථලායං। <b>හී</b>ති සච්චං <pb V=1.86/>, යස්මා වා। ඨපෙත්වා කීළන්තස්සාති සම්බන්ධො। <b>ලිඛිතුං වට්ටති</b> කීළාධිප්පායස්ස විරහිතත්තාති අධිප්පායො। කීළාධිප්පායෙන අත්ථජොතකං අක්ඛරං ලිඛන්තස්සාපි ආපත්තියෙවාති වදන්ති। <b>එත්ථා</b>ති ඉමස්මිං සික්ඛාපදෙති। තතියං।
sub:4:අනාදරියසික්ඛාපදං
bod:342:චතුත්ථෙ <b>ධම්මො</b> නාම තන්තියෙවාති ආහ “තන්තී”ති। <b>පවෙණී</b>ති තස්සෙව වෙවචනං। “තං වා න සික්ඛිතුකාමො”ති එත්ථ තංසද්දස්ස අත්ථමාවිකාතුං වුත්තං “යෙන පඤ්ඤත්තෙනා”ති। විනයෙ අපඤ්ඤත්තං <pb M=.103/> සන්ධාය වුත්තං “අපඤ්ඤත්තෙනා”ති ආහ “සුත්තෙ වා අභිධම්මෙ වා ආගතෙනා”ති।
bod:344:<b>පවෙණියා</b>ති උපාලිආදිකාය ආචරියපරම්පරසඞ්ඛාතාය තන්තියා। කුරුන්දියං වුත්තන්ති සම්බන්ධො। මහාපච්චරියං වුත්තන්ති සම්බන්ධො। <b>තං සබ්බ</b>න්ති කුරුන්දිවාදමහාපච්චරිවාදසඞ්ඛාතං සබ්බං තං වචනං। <b>පවෙණියා ආගතෙ</b>ති පවෙණියා ආගතසඞ්ඛාතෙ මහාඅට්ඨකථාවාදෙති। චතුත්ථං।
bod:345:පඤ්චමෙ <b>මනුස්සවිග්ගහෙ</b>ති මනුස්සවිග්ගහපාරාජිකෙති। පඤ්චමං।
sub:6:ජොතිසික්ඛාපදං
bod:350:ඡට්ඨෙ ජනපදස්ස නාමත්තා බහුවචනවසෙන “භග්ගෙසූ”ති පාළියං වුත්තං। සුසුමාරසණ්ඨානො පබ්බතසඞ්ඛාතො ගිරි එත්ථාති <b>සුසුමාරගිරි,</b> එතස්ස වා මාපිතකාලෙ සුසුමාරො ගිරති සද්දං නිග්ගිරති එත්ථාති <b>සුසුමාරගිරී</b>ති අත්ථමනපෙක්ඛිත්වා වුත්තං “නගරස්ස නාම”න්ති। <b>තං පනා</b>ති වනං පන। “මිගාන”න්තිආදිනා මිගානං අභයො දීයති එත්ථාති <b>මිගදායො</b>ති අත්ථං දස්සෙති।
bod:352:“ජොතිකෙ”තිපදස්ස ජොතිස්ස අග්ගිස්ස කරණං <b>ජොතික</b>න්ති දස්සෙතුං වුත්තං “ජොතිකරණෙ”ති।
bod:354:“සමාදහිතුකාමතායා”තිපදං <pb V=1.87/> “අරණිසණ්ඨාපනතො”තිපදෙ හෙතු। <b>ජාලා</b>ති සිඛා। සා හි ජලති දිබ්බතීති ජාලාති වුච්චති।
bod:<b>පතිලාතං උක්ඛිපතී</b>ති එත්ථ “පතිතාලාත”න්ති වත්තබ්බෙ තකාරලොපං කත්වා සන්ධිවසෙන පතිලාතන්ති වුත්තන්ති ආහ “අලාතං පතිතං උක්ඛිපතී”ති। <b>අලාත</b>න්ති උම්මුක්කං। තඤ්හි ආදිත්තං හුත්වා අතිඋණ්හත්තා න ලාතබ්බං න ගණ්හිතබ්බන්ති අලාතන්ති වුච්චති। <b>අවිජ්ඣාත</b>න්ති ඣායනතො ඩය්හනතො අවිගතං අලාතන්ති සම්බන්ධො। ඣායනං ඩය්හනං ඣාතං, විගතං ඣාතං ඉමස්සාලාතස්සාති <b>විජ්ඣාතං</b>।
bod:356:<b>පදීපාදීනී</b>ති <pb M=.104/> පදීපජොතිකාදීනි। <b>තත්ථා</b>ති තාසු දුට්ඨවාළමිගඅමනුස්සසඞ්ඛාතාසු ආපදාසු නිමිත්තභූතාසු। නිමිත්තත්ථෙ චෙතං භුම්මවචනන්ති। ඡට්ඨං।
sub:7:නහානසික්ඛාපදං
bod:366:සත්තමෙ පාරං ගච්ඡන්තො න කෙවලං සඋදකාය නදියා එව න්හායිතුං වට්ටති, සුක්ඛාය නදියාපි වට්ටතීති දස්සෙන්තො ආහ “සුක්ඛායා”තිආදි। <b>උක්කිරිත්වා</b>ති වියූහිත්වා। ආවාටායෙව ඛුද්දකට්ඨෙන <b>ආවාටකා,</b> තෙසූති। සත්තමං।
sub:8:දුබ්බණ්ණකරණසික්ඛාපදං
bod:368:අට්ඨමෙ අලභීති <b>ලභො</b>ති වචනත්ථෙ අපච්චයං කත්වා ණපච්චයස්ස ස්වත්ථභාවං දස්සෙතුං වුත්තං “ලභොයෙව ලාභො”ති। අපච්චයමකත්වා පකතියා ණපච්චයොපි යුත්තොයෙවාති දට්ඨබ්බං। සද්දන්තරොපි අත්ථන්තරාභාවා සමාසො හොතීති ආහ “නවචීවරලාභෙනාති වත්තබ්බෙ”ති। <b>අනුනාසිකලොප</b>න්ති “නව”න්ති එත්ථ නිග්ගහීතස්ස විනාසං। නිග්ගහීතඤ්හි නාසං අනුගතත්තා <b>“අනුනාසික”</b>න්ති වුච්චති, තස්ස අදස්සන, මකත්වාති අත්ථො। <b>මජ්ඣෙ ඨිතපදද්වයෙ</b>ති “නව”න්ති ච “චීවරලාභෙනා”ති ච ද්වින්නං පදානමන්තරෙ “ඨිතෙ පනා”ති ච “භික්ඛුනා”ති ච පදද්වයෙ। නිද්ධාරණෙ චෙතං භුම්මවචනං। <b>නිපාතො</b>ති නිපාතමත්තං। අලභීති <b>ලභො</b>ති වචනත්ථස්ස අභිධෙය්යත්ථං දස්සෙතුං “භික්ඛුනා”ති වුත්තන්ති ආහ “භික්ඛුනා”තිආදි। පදභාජනෙ පන වුත්තන්ති සම්බන්ධො। <b>ය</b>න්ති යං චීවරං। “චීවර”න්ති එත්ථ චීවරසරූපං දස්සෙන්තො ආහ “යං නිවාසෙතුං වා”තිආදි। <b>චම්මකාරනීල</b>න්ති චම්මකාරානං තිඵලෙ පක්ඛිත්තස්ස අයගූථස්ස නීලං। මහාපච්චරියං <pb V=1.88/> වුත්තන්ති සම්බන්ධො। දුබ්බණ්ණො කරීයති අනෙනාති <b>දුබ්බණ්ණකරණං,</b> කප්පබින්දුන්ති ආහ “කප්පබින්දුං සන්ධායා”ති। ආදියන්තෙන භික්ඛුනා ආදාතබ්බන්ති සම්බන්ධො। <b>කොණෙසූ</b>ති අන්තෙසු। වාසද්දො අනියමවිකප්පත්ථො। <b>අක්ඛිමණ්ඩලමත්තං වා</b>ති අක්ඛිමණ්ඩලස්ස පමාණං වා කප්පබින්දූති සම්බන්ධො। <b>පට්ටෙ වා</b>ති අනුවාතපට්ටෙ <pb M=.105/> වා। <b>ගණ්ඨියං වා</b>ති ගණ්ඨිකපට්ටෙ වා। <b>පාළිකප්පො</b>ති ද්වෙ වා තිස්සො වා තතො අධිකා වා බින්දුආවලී කත්වා කතො කප්පො। <b>කණ්ණිකකප්පො</b>ති කණ්ණිකං විය බින්දුගොච්ඡකං කත්වා කතො කප්පො। ආදිසද්දෙන අග්ඝියකප්පාදයො සඞ්ගණ්හාති। <b>සබ්බත්ථා</b>ති සබ්බාසු අට්ඨකථාසු। එකොපි බින්දු වට්ටොයෙව වට්ටතීති ආහ <b>“එකං වට්ටබින්දු”</b>න්ති।
bod:371:<b>අග්ගළාදීනී</b>ති ආදිසද්දෙන අනුවාතපරිභණ්ඩෙ සඞ්ගණ්හාතීති। අට්ඨමං।
sub:9:විකප්පනසික්ඛාපදං
bod:374:නවමෙ <b>තස්සා</b>ති එත්ථ තසද්දස්ස විසයො චීවරසාමිකොයෙවාති ආහ “චීවරසාමිකස්සා”ති। දුතියස්ස තසද්දස්ස විසයො විනයධරොයෙවාති ආහ “යෙනා”තිආදි। “අවිස්සාසන්තො”තිපදස්ස කිරියාවිසෙසනභාවං දස්සෙතුං වුත්තං “අවිස්සාසෙනා”ති। <b>තෙනා</b>ති විනයධරෙනාති। නවමං।
sub:10:චීවරාපනිධානසික්ඛාපදං
bod:377:දසමෙ “අපනෙත්වා”තිඉමිනා අපඉත්යූපසග්ගස්ස අත්ථං දස්සෙති। <b>නිධෙන්තී</b>ති නිගූහිත්වා ඨපෙන්ති। <b>හසාධිප්පායො</b>ති හසං, හසනත්ථාය වා අධිප්පායො। පරික්ඛාරස්ස සරූපං දස්සෙතුං වුත්තං “පත්තත්ථවිකාදි”න්ති। පත්තස්ස පාළියමාගතත්තා පත්තස්ස ථවිකාති අත්ථොයෙව ගහෙතබ්බො, න පත්තො ච ථවිකා චාති। “සමණෙන නාමා”තිපදං “භවිතු”න්තිපදෙ භාවකත්තාති। දසමං।
cen:සුරාපානවග්ගො ඡට්ඨො।
tit:7:සප්පාණකවග්ගො
sub:1:සඤ්චිච්චපාණසික්ඛාපද-අත්ථයොජනා
bod:382:සප්පාණකවග්ගස්ස <pb V=1.89/> පඨමෙ උසුං අසති ඛිපති අනෙනාති <b>ඉස්සාසො</b>ති කතෙ ධනුයෙව මුඛ්යතො ඉස්සාසො නාම, ධනුග්ගහා- චරියො <pb M=.106/> පන උපචාරෙන। උසුං අසති ඛිපතීති <b>ඉස්සාසො</b>ති කතෙ ධනුග්ගහාචරියො ඉස්සාසො නාම, ඉධ පන උපචාරත්ථො වා කත්තුත්ථො වා ගහෙතබ්බොති ආහ “ධනුග්ගහාචරියො හොතී”ති। පබ්බජිතකාලෙ ඉස්සාසස්ස අයුත්තත්තා වුත්තං “ගිහිකාලෙ”ති। <b>වොරොපිතා</b>ති එත්ථ වි අව පුබ්බස්ස රුහධාතුස්ස අධිප්පායත්ථං දස්සෙතුං වුත්තං “වියොජිතා”ති।
bod:යස්මා ගච්ඡතීති සම්බන්ධො। <b>එත</b>න්ති “ජීවිතා වොරොපිතා”තිවචනං। කස්මා වොහාරමත්තමෙව හොති, නනු යතො කුතොචි යස්මිං කිස්මිංචි වියොජිතෙ ද්වෙ වත්ථූනි විය විසුං තිට්ඨන්ති පාණතො ජීවිතෙ වියොජිතෙ පාණජීවිතාපීති ආහ “න හෙත්ථා”තිආදි। <b>හී</b>ති සච්චං। එත්ථාති “ජීවිතා වොරොපිතා”තිවචනෙ දස්සෙතුන්ති සම්බන්ධො। කිඤ්චි ජීවිතං නාමාති යොජනා। අයං පනෙත්ථ අත්ථසම්බන්ධො – සීසාලඞ්කාරෙ සීසතො වියොජිතෙ සීසං අලඞ්කාරතො විසුං තිට්ඨති යථා, එවං ජීවිතෙ පාණතො වියොජිතෙ ජීවිතං පාණතො විසුං න තිට්ඨති නාමාති। <b>අඤ්ඤදත්ථූ</b>ති එකංසෙන। “පාණ”න්ති සාමඤ්ඤතො වුත්තොපි මනුස්සපාණස්ස පාරාජිකට්ඨානෙ ගහිතත්තා ඉධ පාරිසෙසඤායෙන තිරච්ඡානපාණොව ගහෙතබ්බොති ආහ “තිරච්ඡානගතොයෙව පාණො”ති। <b>ත</b>න්ති පාණං। මහන්තෙ පන පාණෙති සම්බන්ධො।
bod:385:සොධෙන්තො අපනෙතීති යොජනා। <b>මඞ්ගුලො</b>ති මනුස්සරත්තපො එකො කිමිවිසෙසො। සො හි රත්තපිවනත්ථාය මඞ්ගති ඉතො චිතො ච ඉමං චිමඤ්ච ඨානං ගච්ඡතීති “මඞ්ගුලො”ති වුච්චති। පදක්ඛරානඤ්හි අවිපරිතත්ථං, සොතූනඤ්ච සජ්ඣායොපදෙසලභනත්ථං කත්ථචි ඨානෙ වචනත්ථො වුත්තොති දට්ඨබ්බං। තස්ස බීජමෙව ඛුද්දකට්ඨෙන <b>මඞ්ගුලබීජකං,</b> තස්මිං। <b>ත</b>න්ති මඞ්ගුලබීජකං। භින්දන්තො හුත්වාති යොජනාති। පඨමං।
sub:2:සප්පාණකසික්ඛාපදං
bod:387:දුතියෙ <pb V=1.90/> සහ පාණෙහීති <b>සප්පාණකං</b> උදකන්ති දස්සෙන්තො ආහ “යෙ පාණකා”තිආදි। <b>හී</b>ති සච්චං। පත්තපූරම්පි උදකන්ති සම්බන්ධො <pb M=.107/>। <b>තාදිසෙනා</b>ති සප්පාණකෙන। ධොවතොපි පාචිත්තියන්ති යොජනා। <b>උදකසොණ්ඩි</b>න්ති සිලාමයං උදකසොණ්ඩිං। <b>පොක්ඛරණි</b>න්ති සිලාමයං පොක්ඛරණිං। උට්ඨාපයතොපි පාචිත්තියන්ති සම්බන්ධො। <b>තතො</b>ති සොණ්ඩිපොක්ඛරණීහි। <b>උදකස්සා</b>ති උදකෙන, පූරෙ ඝටෙ ආසිඤ්චිත්වාති සම්බන්ධො। <b>තත්ථා</b>ති උදකෙ। <b>උදකෙ</b>ති උදකසණ්ඨානකපදෙසෙ ආසිඤ්චිතඋදකෙ। <b>පතිස්සතී</b>ති සොණ්ඩිපොක්ඛරණීහි ගහිතඋදකං පතිස්සතීති। දුතියං।
sub:3:උක්කොටනසික්ඛාපදං
bod:392:තතියෙ “උච්චාලෙන්තී”තිඉමිනා උක්කොටෙන්තීති එත්ථ උපුබ්බස්ස කුටධාතුස්ස උච්චාලනත්ථං දස්සෙති ධාතූන, මනෙකත්ථත්තා। යං යං පතිට්ඨිතං <b>යථාපතිට්ඨිතං,</b> තස්ස භාවො <b>යථාපතිට්ඨිතභාවො,</b> තෙන।
bod:393:<b>යො ධම්මො</b>ති යො සමථධම්මො। <b>ධම්මෙනා</b>ති එත්ථ එනසද්දෙන “යථාධම්ම”න්ති එත්ථ අංඉතිකාරියස්ස කාරිං දස්සෙති। ඉමිනා “යථාධම්ම”න්ති පදස්ස “නිහතාධිකරණ”න්ති එත්ථ නිහතසද්දෙන සම්බන්ධිතබ්බභාවං දස්සෙති। “සත්ථාරා”තිපදං “වුත්තං” ඉතිපදෙ කත්තා। නත්ථි හතං හනනං ඉමස්සාති <b>නිහත</b>න්ති වුත්තෙ අත්ථතො වූපසමනමෙවාති ආහ “වූපසමිත”න්ති।
bod:395:යං වා තං වා කම්මං ධම්මකම්මං නාම න හොති, අථ ඛො අධිකරණවූපසමකම්මමෙව ධම්මකම්මං නාමාති දස්සෙන්තො ආහ “යෙන කම්මෙනා”තිආදි। <b>අයම්පී</b>ති අයම්පි භික්ඛු। <b>සෙසපදානිපී</b>ති “ධම්මකම්මෙ වෙමතිකො”තිආදීනි සෙසපදානිපි। <b>එත්ථා</b>ති ඉමස්මිං සික්ඛාපදෙ। විත්ථාරො පන වුත්තොති සම්බන්ධො। <b>තත්ථෙවා</b>ති පරිවාරෙ එව। <b>ඉධා</b>ති ඉමස්මිං සික්ඛාපදෙ, විභඞ්ගෙ වාති। තතියං।
sub:4:දුට්ඨුල්ලසික්ඛාපදං
bod:399:චතුත්ථෙ <b>අත්ථුද්ධාරවසෙන දස්සිතානි</b> දුට්ඨුල්ලසද්දත්ථභාවෙන සදිසත්තාති අධිප්පායො। <b>“ධුර”</b>න්ති <pb V=1.91/> එත්ථ ලක්ඛණවන්තත්තා භුම්මත්ථෙ උපයොගවචනන්ති ආහ “ධුරෙ”ති। ධුරෙ නික්ඛිත්තමත්තෙ සතීති යොජනා।
bod:<b>එවං</b> <pb M=.108/> <b>ධුරං නික්ඛිපිත්වා</b>ති “අඤ්ඤස්ස නාරොචෙස්සාමී”ති එවං ධුරං නික්ඛිපිත්වා। <b>අඤ්ඤස්සා</b>ති වත්ථු, පුග්ගලතො අඤ්ඤස්ස දුතියස්ස। <b>සොපී</b>ති දුතියොපි। <b>අඤ්ඤස්සා</b>ති තතියස්ස। යාව කොටි න ඡිජ්ජති, තාව ආපජ්ජතියෙවාති යොජනා। <b>තස්සෙවා</b>ති ආපත්තිං ආපන්නපුග්ගලස්ස। <b>වත්ථුපුග්ගලොයෙවා</b>ති ආපත්තිං ආපන්නපුග්ගලොයෙව। <b>අය</b>න්ති පඨමභික්ඛු। <b>අඤ්ඤස්සා</b>ති දුතියස්ස। <b>සො</b>ති දුතියො ආරොචෙතීති සම්බන්ධො। <b>යෙනා</b>ති පඨමභික්ඛුනා। <b>අස්සා</b>ති දුතියස්ස। <b>තස්සෙවා</b>ති පඨමභික්ඛුස්සෙව। වත්ථුපුග්ගලං උපනිධාය “තතියෙන පුග්ගලෙන දුතියස්සා”ති වුත්තං।
bod:400:<b>පඤ්චාපත්තික්ඛන්ධෙ</b>ති ථුල්ලච්චයාදිකෙ පඤ්ච ආපත්තික්ඛන්ධෙ। <b>අජ්ඣාචාරො නාමා</b>ති අධිභවිත්වා වීතික්කමිත්වා ආචරිතබ්බත්තා අජ්ඣාචාරො නාමාති। චතුත්ථං।
sub:5:ඌනවීසතිවස්සසික්ඛාපදං
bod:402:පඤ්චමෙ <b>අඞ්ගුලියො</b>ති කරසාඛායො। තා හි අඞ්ගන්ති හත්ථතො පඤ්චධා භිජ්ජිත්වා උග්ගච්ඡන්තීති අඞ්ගුලියොති වුච්චන්ති। ලිඛන්තස්ස උපාලිස්සාති සම්බන්ධො। <b>තෙනා</b>ති බහුචින්තෙතබ්බකාරණෙන। <b>අස්සා</b>ති උපාලිස්ස। <b>උරො</b>ති හදයං। තඤ්හි උසති චිත්තතාපො දහති එත්ථාති උරොති වුච්චති। <b>රූපසුත්ත</b>න්ති හෙරඤ්ඤිකානං රූපසුත්තං, යථා හත්ථාචරියානං හත්ථිසුත්තන්ති। <b>අක්ඛීනී</b>ති චක්ඛූනි। තානි හි අක්ඛන්ති විසයෙසු බ්යාපීභවන්ති, රූපං වා පස්සති ඉමෙහීති අක්ඛීනීති වුච්චන්ති। මකසෙන සූචිමුඛානං ගහිතත්තා ඩංසෙන පිඞ්ගලමක්ඛිකායොව ගහෙතබ්බාති ආහ <b>“ඩංසාති පිඞ්ගලමක්ඛිකායො”</b>ති। පිඞ්ගලමක්ඛිකායො හි ඩංසනට්ඨෙන ඛාදනට්ඨෙන <b>ඩංසා</b>ති වුච්චන්ති। දුක්කරො ඛමො එතාසන්ති <b>දුක්ඛා</b>ති දස්සෙන්තො ආහ “දුක්ඛමාන”න්ති। වෙදනානන්ති සම්බන්ධො। අසාතස්ස කාරණං දස්සෙතුං වුත්තං “අමධුරාන”න්ති। ඉමිනා අමධුරත්තා න සාදිතබ්බාති <b>අසාතා</b>ති අත්ථං දස්සෙති। පාණසද්දජීවිතසද්දානං පරියායභාවං දස්සෙතුං වුත්තං “ජීවිතහරාන”න්ති। පාණං හරන්ති අපනෙන්තීති <b>පාණහරා,</b> තාසං වෙදනානන්ති සම්බන්ධො।
bod:404:විජායනකාලතො <pb M=.109/> පට්ඨාය පරිපුණ්ණවීසතිවස්සො න ගහෙතබ්බො, ගබ්භගහණකාලතො <pb V=1.92/> පන පට්ඨායාති දස්සෙන්තො ආහ “පටිසන්ධිග්ගහණතො පට්ඨායා”ති। ගබ්භෙ සයිතකාලෙන සද්ධිං වීසතිමං වස්සං පරිපුණ්ණමස්සාති <b>ගබ්භවීසො</b> පුග්ගලො। <b>හී</b>ති සච්චං। <b>යථාහා</b>ති යෙනාකාරෙන සඞ්ඛ්යං ගච්ඡති, තෙනාකාරෙන භගවා ආහාති යොජනා। අථ වා යථා කිං වචනං භගවා ආහාති යොජනා।
bod:ගබ්භවීසො හුත්වා උපසම්පන්නොති සම්බන්ධො। <b>අම්හී</b>ති අස්මි। නුසද්දො පරිවිතක්කත්ථෙ නිපාතො। <b>ය</b>න්ති යාදිසං පඨමං චිත්තන්ති සම්බන්ධො। ඉමිනා පටිසන්ධිචිත්තං දස්සෙති। “පඨමං විඤ්ඤාණ”න්ති තස්සෙව වෙවචනං। <b>ත</b>න්ති පඨමං චිත්තං පඨමං විඤ්ඤාණං। <b>අස්සා</b>ති සත්තස්ස। <b>සාව ජාතී</b>ති සා එව පටිසන්ධි, ගබ්භො නාම හොතීති සම්බන්ධො।
bod:<b>තත්ථා</b>ති පාළියං, විනිච්ඡයො එවං වෙදිතබ්බොති යොජනා। <b>යො</b>ති පුග්ගලො। <b>මහාපවාරණායා</b>ති අස්සයුජපුණ්ණමියං। සා හි පූජිතපවාරණත්තා මහාපවාරණාති වුච්චති। <b>තතො</b>ති පවාරණාය ජාතකාලතො। <b>ත</b>න්ති මහාපවාරණං। <b>පාටිපදෙ චා</b>ති එත්ථ චසද්දො අනියමවිකප්පත්ථො, පවාරණදිවසපාටිපදදිවසෙසු අඤ්ඤතරස්මිං දිවසෙ උපසම්පාදෙතබ්බොති අත්ථො। <b>හායනවඩ්ඪන</b>න්ති කුච්ඡිම්හි වසිතමාසෙසු අධිකෙසු හායනඤ්ච ඌනෙසු වඩ්ඪුනඤ්ච වෙදිතබ්බං।
bod:පොරාණකත්ථෙරා පන උපසම්පාදෙන්තීති සම්බන්ධො। <b>එකූනවීසතිවස්ස</b>න්ති අනන්තරෙ වුත්තං එකූනවීසතිවස්සං। <b>නික්ඛමනීයො</b>ති සාවණමාසො। සො හි අන්තොවීථිතො බාහිරවීථිං නික්ඛමති සූරියො අස්මින්ති “නික්ඛමනීයො”ති වුච්චති। <b>පාටිපදදිවසෙ</b>ති පච්ඡිමිකාය වස්සූපගමනදිවසෙ। <b>තං</b> උපසම්පාදනං। <b>කස්මා</b>ති පුච්ඡා। එත්ථ ඨත්වා පරිහාරො <b>වුච්චතෙ</b> මයාති යොජනා। <b>වීසතියා වස්සෙසූ</b>ති උපසම්පන්නපුග්ගලස්ස වීසතියා වස්සෙසු। තිංසරත්තිදිවස්ස එකමාසත්තා “චත්තාරො <pb M=.110/> මාසා පරිහායන්තී”ති වුත්තං। <b>උක්කඩ්ඪන්තී</b>ති එකස්ස අධිකමාසස්ස නාසනත්ථාය වස්සං උපරි කඩ්ඪන්ති। <b>තතො</b>ති ඡමාසතො අපනෙත්වාති සම්බන්ධො। <b>එත්ථා</b>ති “එකූනවීසතිවස්ස”න්තිආදිවචනෙ। <b>පන</b>-සද්දො හිසද්දත්ථො, සච්චන්ති අත්ථො। <b>යො</b>ති පුග්ගලො। <b>තස්මා</b>ති යස්මා ගබ්භමාසානම්පි ගණනූපගත්තා ගහෙත්වා උපසම්පාදෙන්ති, තස්මා ඡ මාසෙ වසිත්වාති සම්බන්ධො। අට්ඨ මාසෙ වසිත්වා ජාතොපි න ජීවතීති <b>සුත්තන්තඅට්ඨකථාසු</b> (දී॰ නි॰ අට්ඨ॰ 2.24-25; ම॰ නි॰ අට්ඨ॰ 3.205) වුත්තං।
bod:406:<b>දසවස්සච්චයෙනා</b>ති උපසම්පදතො දසවස්සාතික්කමෙන। <b>උපසම්පාදෙතී</b>ති උපජ්ඣායො වා <pb V=1.93/> කම්මවාචාචරියො වා හුත්වා උපසම්පාදෙති। <b>ත</b>න්ති උපජ්ඣාචරියභූතං අනුපසම්පන්නපුග්ගලං। කම්මවාචාචරියො හුත්වා උපසම්පාදෙන්තො තං මුඤ්චිත්වා සචෙ අඤ්ඤොපි කම්මවාචාචරියො අත්ථි, සූපසම්පන්නො। සොව සචෙ කම්මවාචං සාවෙති, නුපසම්පන්නො। ඤත්වා පන පුන අනුපසම්පාදෙන්තෙ සග්ගන්තරායොපි මග්ගන්තරායොපි හොතියෙවාති දට්ඨබ්බන්ති। පඤ්චමං।
sub:6:ථෙය්යසත්ථසික්ඛාපදං
bod:407:ඡට්ඨෙ “පටියාලොක”න්ති එත්ථ ආලොකසද්දෙන සූරියො වුත්තො උපචාරෙන। සූරියො හි පුරත්ථිමදිසතො උග්ගන්ත්වා පච්ඡිමදිසං ගතො, තස්මා සූරියසඞ්ඛාතස්ස ආලොකස්ස පටිමුඛං <b>“පටියාලොක”</b>න්ති වුත්තෙ පච්ඡිමදිසායෙව ගහෙතබ්බාති ආහ “පච්ඡිමං දිසන්ති අත්ථො”ති। <b>කම්මිකා</b>ති කම්මෙ යුත්තා පයුත්තා।
bod:409:<b>රාජාන</b>න්ති එත්ථ රඤ්ඤො සන්තකං “රාජා”ති වුච්චති උපචාරෙන, අථ වා රඤ්ඤො එසො “රාජා”ති කත්වා රඤ්ඤො සන්තකං “රාජා”ති වුච්චති। <b>ථෙය්ය</b>න්ති ථෙනෙත්වා “සක්කච්ච”න්තිආදීසු (පාචි॰ 606) විය නිග්ගහීතාගමො හොති। රාජානං, රඤ්ඤො සන්තකං වා ථෙය්යං ථෙනෙත්වා <pb M=.111/> ගච්ඡන්තීති අත්ථො। ඉති ඉමමත්ථං දස්සෙන්තො ආහ “රාජානං වා ථෙනෙත්වා”තිආදි।
bod:411:චතූසු විසඞ්කෙතෙසු ද්වීහි අනාපත්ති, ද්වීහි ආපත්තියෙවාති। ඡට්ඨං।
sub:7:සංවිධානසික්ඛාපදං
bod:412:සත්තමෙ <b>“පධූපෙන්තො”</b>ති එත්ථ පපුබ්බ ධූපධාතු පරිභාසනත්ථෙ වත්තතීති ආහ “පරිභාසන්තො”ති। ත්වං සමණොපි මාතුගාමෙන සද්ධිං ගච්ඡසි, තුය්හෙවෙසො දොසො, නෙතස්ස පුරිසස්සාති අත්තානංයෙව පරිභාසන්තොති අත්ථො। “නික්ඛාමෙසී”තිඉමිනා <b>“නිප්පාතෙසී”</b>තිඑත්ථ නිපුබ්බ පතධාතු ගත්යත්ථොති දස්සෙතීති। සත්තමං।
sub:8:අරිට්ඨසික්ඛාපදං
bod:417:අට්ඨමෙ <b>ගන්ධෙ</b>ති ගිජ්ඣෙ। තෙ හි ගිධන්ති කුණපං අභිකඞ්ඛන්තීති “ගන්ධා”ති වුච්චන්ති <pb V=1.94/>। <b>ගද්ධෙ</b>තිපි පාඨො, සොපි යුජ්ජති යථා “යුගනන්ධො, යුගනද්ධො”ති ච “පටිබන්ධො පටිබද්ධො”ති ච। <b>බාධයිංසූ</b>ති හනිංසු। <b>අස්සා</b>ති අරිට්ඨස්ස।
bod:තද්ධිතෙන වුත්තස්ස අත්ථස්ස දස්සෙතුමාහ “තෙ”තිආදි। <b>තෙ</b>ති අන්තරායිකා। <b>තත්ථා</b>ති පඤ්චවිධෙසු අන්තරායිකෙසු। “තථා”තිපදෙන “කම්මන්තරායිකං නාමා”ති පදං අතිදිසති। <b>තං පනා</b>ති භික්ඛුනිදූසකකම්මං පන। <b>මොක්ඛස්සෙවා</b>ති මග්ගනිබ්බානස්සෙව। මග්ගො හි කිලෙසෙහි මුච්චතීති අත්ථෙන <b>මොක්ඛො</b> නාම। ඣානම්පෙත්ථ සඞ්ගහිතං නීවරණෙහි විමුච්චනත්තා। නිබ්බානං විමුච්චීති අත්ථෙන <b>මොක්ඛො</b> නාම। ඵලම්පෙත්ථ සඞ්ගහිතං විමුච්චිතත්තා। <b>නියතමිච්ඡාදිට්ඨිධම්මා</b>ති නියතභාවං පත්තා, නියතවසෙන වා පවත්තා මිච්ඡාදිට්ඨිසඞ්ඛාතා ධම්මා। තෙ පන නත්ථිකඅහෙතුක අකිරියවසෙන තිවිධා। පණ්ඩකාදිගහණස්ස නිදස්සනමත්තත්තා ‘පටිසන්ධිධම්මා”තිපදෙන අහෙතුකද්විහෙතුකපටිසන්ධිධම්මා ගහෙතබ්බා සබ්බෙසම්පි විපාකන්තරායිකභාවතො। තෙපි මොක්ඛස්සෙව අන්තරායං කරොන්ති, න සග්ගස්ස। <b>තෙ පනා</b>ති අරියූපවාදා පන। තාවදෙව උපවාදන්තරායිකා <pb M=.112/> නාමාති යොජනා। <b>තාපී</b>ති සඤ්චිච්ච ආපන්නා ආපත්තියොපි। පාරාජිකාපත්තිං සන්ධාය වුත්තං “භික්ඛුභාවං වා පටිජානාතී”ති। සඞ්ඝාදිසෙසාපත්තිං සන්ධාය වුත්තං “න වුට්ඨාති වා”ති। ලහුකාපත්තිං සන්ධාය වුත්තං “න දෙසෙති වා”ති।
bod:<b>තත්රා</b>ති පඤ්චවිධෙසු අන්තරායිකෙසු। <b>අයං භික්ඛූ</b>ති අරිට්ඨො ගන්ධබාධිපුබ්බො භික්ඛු। <b>සෙසන්තරායිකෙ</b>ති ආණාවීතික්කමන්තරායිකතො සෙසෙ චතුබ්බිධෙ අන්තරායිකෙ। <b>ඉමෙ ආගාරිකා</b>ති අගාරෙ වසනසීලා ඉමෙ මනුස්සා। භික්ඛූපි පස්සන්ති ඵුසන්ති පරිභුඤ්ජන්තීති සම්බන්ධො। කස්මා න වට්ටන්ති, වට්ටන්තියෙවාති අධිප්පායො। <b>රසෙන රසං සංසන්දිත්වා</b>ති උපාදිණ්ණකරසෙන අනුපාදිණ්ණකරසං, අනුපාදිණ්ණකරසෙන වා උපාදිණ්ණකරසං සමානෙත්වා। යොනිසො පච්චවෙක්ඛණස්ස අභාවතො සංවිජ්ජති ඡන්දරාගො එත්ථාති <b>සච්ඡන්දරාගො,</b> සොයෙව පරිභොගො <b>සච්ඡන්දරාගපරිභොගො,</b> තං। <b>එකං කත්වා</b>ති සමානං කත්වා। ඝටෙන්තො විය පාපකං දිට්ඨිගතං උප්පාදෙත්වාති යොජනා। <b>කිං</b>සද්දො ගරහත්ථො, කස්මා භගවතා පඨමපාරාජිකං පඤ්ඤත්තං, න පඤ්ඤාපෙතබ්බන්ති අත්ථො। මහාසමුද්දං බන්ධන්තො යථා අකත්තබ්බං කරොති, තථා පඨමපාරාජිකං පඤ්ඤපෙන්තො භගවා අපඤ්ඤත්තං පඤ්ඤපෙතීති අධිප්පායො। <b>එත්ථා</b>ති පඨමපාරාජිකෙ। <b>ආස</b>න්ති භබ්බාසං। <b>ආණාචක්කෙ</b>ති ආණාසඞ්ඛාතෙ චක්කෙ।
bod:අට්ඨියෙව <b>අට්ඨිකං</b> කුච්ඡිතත්ථෙන, කුච්ඡිතත්ථෙ හි කො। අට්ඨිකමෙව ඛලො නීචට්ඨෙන ලාමකට්ඨෙනාති <b>අට්ඨිකඞ්ඛලො</b> නිග්ගහීතාගමං කත්වා। තෙන උපමා සදිසාති <b>අට්ඨිකඞ්ඛලූපමා</b>। “අට්ඨී”ති <pb V=1.95/> ච “කඞ්ඛල”න්ති ච පදං ගහෙත්වා වණ්ණෙන්ති ආචරියා (සාරත්ථ॰ ටී॰ පාචිත්තිය 3.417; වි॰ වි॰ ටී॰ පාචිත්තිය 2.417; ම॰ නි॰ අට්ඨ॰ 2.42; ම॰ නි॰ ටී॰ 3.42)। <b>අඞ්ගාරකාසූපමා</b>ති අඞ්ගාරරාසිසදිසා, අඞ්ගාරෙහි වා පරිපුණ්ණා ආවාටසදිසා। <b>අසිසූනූපමා</b>ති එත්ථ <b>අසී</b>ති ඛග්ගො। සො හි අසතෙ ඛිපතෙ අනෙනාති “අසී”ති වුච්චති। <b>සූනා</b>ති අධිකොට්ටනං। තඤ්හි සුනති සඤ්චුණ්ණභාවං ගච්ඡති එත්ථාති “සූනා”ති වුච්චති। අසිනා සූනාති <b>අසිසූනා,</b> තාය උපමා සදිසාති <b>අසිසූනූපමා। සත්තිසූලූපමා</b>ති සත්තියා ච සූලෙන <pb M=.113/> ච සදිසා। <b>එත්ථා</b>ති ඉමිස්සං අට්ඨකථායං। <b>මජ්ඣිමට්ඨකථායං</b> අලගද්දූපමසුත්තෙ (ම॰ නි॰ අට්ඨ॰ 1.234 ආදයො) ගහෙතබ්බො। එවංසද්දඛොසද්දානමන්තරෙ වියසද්දස්ස බ්යාදෙසභාවං දස්සෙතුං වුත්තං “එවං විය ඛො”ති। අට්ඨමං।
sub:9:උක්ඛිත්තසම්භොගසික්ඛාපදං
bod:424:නවමෙ අනුධම්මස්ස සරූපං දස්සෙතුං වුත්තං “අනුලොමවත්තං දිස්වා කතා ඔසාරණා”ති। ඉමිනා අනුලොමවත්තං දිස්වා කතො ඔසාරණසඞ්ඛාතො ධම්මො <b>අනුධම්මො</b>ති දස්සෙති। <b>ඔසාරණා</b>ති පවෙසනා। <b>තෙනෙවා</b>ති උක්ඛිත්තකස්ස අකටානුධම්මත්තා එව। <b>අස්සා</b>ති “අකටානුධම්මෙනා”ති පදස්ස।
bod:<b>දදතො වා ගණ්හතො වා</b>ති වාසද්දො අනියමවිකප්පත්ථොති। නවමං।
sub:10:කණ්ටකසික්ඛාපදං
bod:428:දසමෙ අරිට්ඨස්ස උප්පන්නං විය එතස්සාපි උප්පන්නන්ති යොජනා। <b>උම්මජ්ජන්තස්සා</b>ති මනසිකරොන්තස්ස। සංවාසස්ස නාසනා <b>සංවාසනාසනා</b>। ලිඞ්ගස්ස නාසනා <b>ලිඞ්ගනාසනා</b>। දණ්ඩකම්මෙන නාසනා <b>දණ්ඩකම්මනාසනා। තත්ථා</b>ති තිවිධාසු නාසනාසු। <b>දූසකො…පෙ॰… නාසෙථා</b>ති එත්ථ අයං නාසනා ලිඞ්ගනාසනා නාමාති යොජනා। <b>අය</b>න්ති දණ්ඩකම්මනාසනා। <b>ඉධා</b>ති ඉමස්මිං සික්ඛාපදෙ, “නාසෙතූ”ති පදෙ වා। <b>තත්ථා</b>ති පුරිමවචනාපෙක්ඛං, “එවඤ්ච පන භික්ඛවෙ”ති ආදිවචනෙති අත්ථො। <b>පිරෙ</b>ති ආමන්තනපදං පරසද්දෙන සමානත්ථන්ති ආහ “පරා”ති। “අම්හාකං අනජ්ඣත්තිකභූත”ඉති වා “අම්හාකං පච්චනීකභූත” ඉති වා අත්ථො දට්ඨබ්බො। “අමාමක”ඉතිපදෙන “පර”ඉතිපදස්ස අධිප්පායත්ථං දස්සෙති। අම්හෙ නමමායක, අම්හෙහි වා නමමායිතබ්බ ඉති අත්ථො। “අම්හාමක”ඉතිපි හකාරයුත්තො පාඨො। අම්හෙහි ආමකඉති <pb V=1.96/> අත්ථො। <b>යත්ථා</b>ති යස්මිං ඨානෙ। <b>තෙ</b>ති උපයොගත්ථෙ සාමිවචනං, තන්ති <pb M=.114/> අත්ථො। තව රූපසද්දෙ වාති සම්බන්ධො। <b>න පස්සාමා</b>ති න පස්සාම, න සුණාම।
bod:429:<b>තෙනා</b>ති සාමණෙරෙන। “කාරාපෙය්යා”ති පදෙ කාරිතකම්මන්ති। දසමං।
cen:සප්පාණකවග්ගො සත්තමො।
tit:8:සහධම්මිකවග්ගො
sub:1:සහධම්මිකසික්ඛාපද-අත්ථයොජනා
bod:434:සහධම්මිකවග්ගස්ස පඨමෙ <b>ය</b>න්ති යං පඤ්ඤත්තං। “සික්ඛමානෙනා”ති එත්ථ මානපච්චයස්ස අනාගතත්ථභාවං දස්සෙතුං වුත්තං “සික්ඛිතුකාමෙනා”ති। “සික්ඛමානෙනා”තිපදං “භික්ඛුනා”තිපදෙ එව න කෙවලං කාරකවිසෙසනං හොති, අථ ඛො “අඤ්ඤාතබ්බ”න්තිආදිපදෙසුපි කිරියාවිසෙසනං හොතීති දස්සෙන්තො ආහ “හුත්වා”ති। <b>පදත්ථතො</b>ති පදතො ච අත්ථතො ච, පදානං අත්ථතො වාති। පඨමං।
sub:2:විලෙඛනසික්ඛාපදං
bod:438:දුතියෙ විනයෙ පටිසංයුත්තා කථා <b>විනයකථා</b>ති දස්සෙන්තො ආහ “විනයකථා නාමා”තිආදි। <b>ත</b>න්ති විනයකථං। පදභාජනෙන වණ්ණනා විනයස්ස වණ්ණො නාමාති යොජනා। <b>ත</b>න්ති විනයස්ස වණ්ණං। පරියාපුණනං <b>පරියත්ති,</b> විනයස්ස පරියත්ති <b>විනයපරියත්ති,</b> විනයපරියත්තිසඞ්ඛාතං මූලමස්ස වණ්ණස්සාති <b>විනයපරියත්තිමූලකො,</b> තං। විනයධරො ලභතීති සම්බන්ධො। <b>හී</b>ති විත්ථාරො। තෙ සබ්බෙ භගවා භාසතීති සම්බන්ධො। <b>හී</b>ති සච්චං।
bod:<b>අස්සා</b>ති විනයධරස්ස। <b>ඉධා</b>ති ඉමස්මිං සාසනෙ। <b>අලජ්ජිතා</b>තිආදීසු කරණත්ථෙ පච්චත්තවචනං। අලජ්ජිතායාති හි අත්ථො। තෙන වුත්තං “කථං අලජ්ජිතායා”තිආදි। <b>චා</b>ති සච්චං <pb V=1.97/>। “සඤ්චිච්චා”ති පදං තීසු වාක්යෙසු <pb M=.115/> යොජෙතබ්බං। සඤ්චිච්ච ආපත්තිං ආපජ්ජති, සඤ්චිච්ච ආපත්තිං පරිගූහති, සඤ්චිච්ච අගතිගමනඤ්ච ගච්ඡතීති අත්ථො। <b>මන්දො</b>ති බාලො। <b>මොමූහො</b>ති අතිසම්මූළ්හො। <b>විරාධෙතී</b>ති විරජ්ඣාපෙති। <b>කුක්කුච්චෙ උප්පන්නෙ</b>ති “කප්පති නු ඛො, නො”ති විනයකුක්කුච්චෙ උප්පන්නෙ। <b>අයං පනා</b>ති අයං පුග්ගලො පන වීතික්කමතියෙවාති සම්බන්ධො। අච්ඡමංසෙන සූකරමංසස්ස වණ්ණසණ්ඨානෙන සදිසත්තා, දීපිමංසෙන ච මිගමංසස්ස සදිසත්තා වුත්තං “අච්ඡමංසං සූකරමංස”න්තිආදි।
bod:<b>ආපත්තිංච සතිසම්මොසායා</b>ති එත්ථ චසද්දො අවුත්තවාක්යසම්පිණ්ඩනත්ථො, කත්තබ්බඤ්ච න හි කරොතීති අත්ථො। <b>එව</b>න්තිආදි නිගමනං।
bod:එවං අවිනයධරස්ස දොසං දස්සෙත්වා විනයධරස්ස ගුණං දස්සෙන්තො ආහ “විනයධරො පනා”තිආදි। <b>සො</b>ති විනයධරො। <b>හී</b>ති විත්ථාරො। <b>පරූපවාද</b>න්ති පරෙසං උපවාදං। <b>සුද්ධන්තෙ</b>ති සුද්ධස්ස කොට්ඨාසෙ। <b>තතො</b>ති පතිට්ඨානතො පරන්ති සම්බන්ධො। <b>අස්සා</b>ති විනයධරස්ස। <b>එව</b>න්තිආදි නිගමනං। <b>අස්සා</b>ති විනයධරස්ස। <b>කුක්කුච්චපකතාන</b>න්ති කුක්කුච්චෙන අභිභූතානං। <b>සො</b>ති විනයධරො। <b>තෙහී</b>ති කුක්කුච්චපකතෙහි। සඞ්ඝමජ්ඣෙ කථෙන්තස්ස අවිනයධරස්සාති යොජනා। <b>ත</b>න්ති භයං සාරජ්ජං।
bod:පටිපක්ඛං, පටිවිරුද්ධං වා අත්ථයන්ති ඉච්ඡන්තීති <b>පච්චත්ථීකා,</b> ණ්යසද්දො බහුලං කත්තාභිධායකො, අත්තනො පච්චත්ථිකා <b>අත්තපච්චත්ථිකා। තත්ථා</b>ති දුවිධෙසු පච්චත්ථිකෙසු। <b>ඉමෙ</b>ති මෙත්තියභුම්මජකවඩ්ඪලිච්ඡවිනො। අඤ්ඤෙපි යෙ වා පන භික්ඛූති සම්බන්ධො। අරිට්ඨභික්ඛු ච කණ්ටකසාමණෙරො ච වෙසාලිකවජ්ජිපුත්තකා ච <b>අරිට්ඨ…පෙ॰… වජ්ජීපුත්තකා</b>। තෙ ච සාසනපච්චත්ථිකා නාමාති සම්බන්ධො। පරූපහාරො ච අඤ්ඤාණො ච කඞ්ඛාපරවිතරණො ච <b>පරූ…පෙ॰… විතරණා</b>। තෙ ආදයො යෙසං වාදානන්ති <b>පරූ…පෙ॰… විතරණාදයො</b>। තෙ එව වාදා එතෙසන්ති <b>පරූ…පෙ॰… විතරණාදිවාදා</b>। තෙ ච සාසනපච්චත්ථිකා නාමාති සම්බන්ධො। අබුද්ධසාසනං බුද්ධසාසනන්ති වත්වා කතපග්ගහා මහාසඞ්ඝිකාදයො ච සාසනපච්චත්ථිකා නාමාති යොජනා। <b>කඞ්ඛාපරවිතරණාදී</b>ති එත්ථ <pb M=.116/> ආදිසද්දෙන කථාවත්ථුපකරණෙ ආගතා වාදා සඞ්ගය්හන්ති। <b>මහාසඞ්ඝිකාදයො</b>ති එත්ථ ආදිසද්දෙන දීපවංසෙ ආගතා ගණා සඞ්ගය්හන්ති। ආදිම්හි “විපරීතදස්සනා”ති පදං සබ්බපදෙහි යොජෙතබ්බං। “සහධම්මෙනා”ති පදස්සත්ථං දස්සෙතුං වුත්තං “සහ කාරණෙනා”ති। <b>යථා</b>ති යෙනාකාරෙන නිග්ගය්හමානෙති සම්බන්ධො।
bod:<b>තත්ථා</b>ති <pb V=1.98/> තිවිධෙසු සද්ධම්මෙසු। මහාවත්තානි සන්ති, අයං සබ්බොති යොජනා। චත්තාරි ඵලානි චාති ලිඞ්ගවිපල්ලාසෙන යොජෙතබ්බං। එත්ථ චකාරෙන අභිඤ්ඤාපටිසම්භිදා සඞ්ගහිතා තාසම්පි අධිගමසාසනභාවතො।
bod:<b>තත්ථා</b>ති තිවිධෙසු සද්ධම්මෙසු। <b>කෙචි ථෙරා</b>ති ධම්මකථිකා කෙචි ථෙරා। “යො ඛො”ති කණ්ඨජදුතියක්ඛරෙන පඨිතබ්බො। පොත්ථකෙසු පන “යො වො”ති වකාරෙන පාඨො අත්ථි, සො අයුත්තො। කස්මා? “සො වො”ති පරතො වුත්තත්තා, එකස්මිං වාක්යෙ ද්වින්නං සමානසුතිසද්දානං අයුත්තත්තා ච। <b>කෙචි ථෙරා</b>ති පංසුකූලිකා කෙචි ථෙරා ආහංසූති සම්බන්ධො। <b>ඉතරෙ පන ථෙරා</b>ති ධම්මකථිකථෙරෙහි ච පංසුකූලිකථෙරෙහි ච අඤ්ඤෙ ථෙරා। <b>තෙ</b>ති පඤ්ච භික්ඛූ කරිස්සන්තීති සම්බන්ධො। ජම්බුදීපස්ස පච්චන්තෙ තිට්ඨතීති <b>පච්චන්තිමො,</b> තස්මිං। ජම්බුදීපස්ස මජ්ඣෙ වෙමජ්ඣෙ තිට්ඨතීති <b>මජ්ඣිමො</b>। අථ වා මජ්ඣානං සුද්ධානං බුද්ධාදීනං නිවාසො <b>මජ්ඣිමො,</b> තස්මිං। වීසති වග්ගා ඉමස්සාති <b>වීසතිවග්ගො,</b> සොයෙව ගණො <b>වීසතිවග්ගගණො,</b> තං। <b>එව</b>න්තිආදි නිගමනං।
bod:<b>තස්සාධෙය්යො</b>ති තස්සායත්තො, තස්ස සන්තකොති වුත්තං හොති। පවාරණා ආධෙය්යා, සඞ්ඝකම්මං ආධෙය්යං, පබ්බජ්ජා ආධෙය්යා, උපසම්පදා ආධෙය්යාති යොජනා।
bod:යෙපි ඉමෙ නව උපොසථාති සම්බන්ධො। යාපි ච ඉමා නව පවාරණායොති යොජනා। <b>තස්සා</b>ති විනයධරස්ස। <b>තාස</b>න්ති නවපවාරණානං।
bod:යානිපි <pb M=.117/> ඉමානි චත්තාරි සඞ්ඝකම්මානීති යොජෙතබ්බං। එත්ථ ච තානි විනයධරායත්තානෙවාති පාඨසෙසො අහ්ඣාහරිතබ්බො।
bod:යාපි ච අයං පබ්බජ්ජා ච උපසම්පදා ච කාතබ්බාති යොජනා। <b>හී</b>ති සච්චං। <b>අඤ්ඤො</b>ති විනයධරතො පරො। <b>සො එවා</b>ති විනයධරො එව। “උපජ්ඣ”න්ති ධාතුකම්මං, “සාමණෙරෙනා”ති කාරිතකම්මං උපනෙතබ්බං। <b>එත්ථ චා</b>ති උපොසථාදීසු ච। නිස්සයදානඤ්ච සාමණෙරූපට්ඨානඤ්ච විසුං කත්වා ද්වාදසානිසංසෙ ලභතීතිපි සක්කා වත්තුං।
bod:<b>විසුං විසුං කත්වා</b>ති “පඤ්චාති ච…පෙ॰… එකාදසා”ති ච කොට්ඨාසං කොට්ඨාසං කත්වා, සත්ත කොට්ඨාසෙ කත්වා භාසතීති අධිප්පායො। <b>ථොමෙතී</b>ති සම්මුඛා ථොමෙති। <b>පසංසතී</b>ති පරම්මුඛා පසංසති। “උග්ගහෙතබ්බ”න්තිපදස්සත්ථං දස්සෙතුං වුත්තං “පරියාපුණිතබ්බ”න්ති। අද්ධනි දීඝෙ <pb V=1.99/> සාධූති <b>අද්ධනියං</b> අද්ධක්ඛමං අද්ධයොග්යන්ති අත්ථො සාධුඅත්ථෙ නියපච්චයො (මොග්ගල්ලානෙ 4.33.73)।
bod:ථෙරා ච නවා ච මජ්ඣිමා ච බහූ තෙ භික්ඛූ පරියාපුණන්තීති යොජනා।
bod:439:“උද්දිස්සමානෙ”ති පදස්ස කම්මරූපත්තං දස්සෙතුං වුත්තං “උද්දිසියමානෙ”ති। <b>සො පනා</b>ති පාතිමොක්ඛො පන। යස්මා උද්දිස්සමානො නාම හොති, තස්මාති යොජනා। <b>උද්දිසන්තෙ වා</b>ති උද්දිසියමානෙ වා। <b>උද්දිසාපෙන්තෙ වා</b>ති උද්දිසාපියමානෙ වා। අන්තසද්දො හි මානසද්දකාරියො। <b>යො</b>ති භික්ඛු। <b>න</b>න්ති තං පාතිමොක්ඛං। චසද්දො ඛුද්දානුඛුද්දකපදස්ස ද්වන්නවාක්යං දස්සෙති, පුබ්බපදෙ කකාරලොපො දට්ඨබ්බො। <b>තෙස</b>න්ති ඛුද්දානුඛුද්දාකානං। <b>හී</b>ති සච්චං। <b>එතානී</b>ති ඛුද්දානුඛුද්දකානි। <b>යෙ</b>ති භික්ඛූ। “යාව උප්පජ්ජතියෙව, තාව සංවත්තන්ති ඉති වුත්තං හොතීති යොජනා ඉමස්ස නයස්ස පාඨසෙසෙහි යොජෙතබ්බත්තා। ගරුකභාවං සල්ලක්ඛෙන්තො ලහුකභාවං දස්සෙන්තො ආහ “අථ වා”තිආදි। <b>අතිවියා</b>ති අති ඉ එව। ඉකාරො හි සන්ධිවසෙන අදස්සනං ගතො। වියසද්දො එවකාරත්ථවාචකො “වරම්හාකං භුසාමිවා”ති එත්ථ <pb M=.118/> (ජා॰ 1.3.108) ඉවසද්දො විය, අති හුත්වා එවාති අත්ථො දට්ඨබ්බො। <b>“උපසම්පන්නස්සා”</b>ති එත්ථ සමීපෙ සාමිවචනන්ති (රුපසිද්ධියං 316 සුත්තෙ) ආහ “උපසම්පන්නස්ස සන්තිකෙ”ති। <b>තස්සා</b>ති උපසම්පන්නස්ස। <b>තස්මි</b>න්ති විනයෙ। <b>විවණ්ණෙතී</b>ති න කෙවලං තස්සෙව විවණ්ණමත්තමෙව, අථ ඛො නින්දතියෙවාති ආහ “නින්දතී”ති। <b>ගරහතී</b>ති තස්සෙව වෙවචනං। අථ වා <b>නින්දතී</b>ති උපසම්පන්නස්ස සම්මුඛා නින්දති। <b>ගරහතී</b>ති පරම්මුඛා ගරහතීති। දුතියං।
sub:3:මොහනසික්ඛාපදං
bod:444:තතියෙ අනුසද්දො පටිපාටිඅත්ථං අන්තොකත්වා විච්ඡත්ථවාචකොති ආහ “අනුපටිපාටියා අද්ධමාසෙ අද්ධමාසෙ”ති। <b>සො</b>ති පාතිමොක්ඛො। උපොසථෙ උපොසථෙ උද්දිසිතබ්බන්ති <b>අනුපොසථිකං</b>। එත්ථාපි හි අනුසද්දො විච්ඡත්ථවාචකො। <b>සො</b>ති පාතිමොක්ඛො। උද්දිසියමානො නාම හොතීති යොජනා। “තස්මිං අනාචාරෙ”ති පදෙන “තත්ථා”ති පදස්සත්ථං දස්සෙති। “යං ආපත්ති”න්ති පදෙන යංසද්දස්ස විසයං දස්සෙති। <b>යථාධම්මො</b>ති එත්ථ ධම්මසද්දෙන ධම්මො ච විනයො ච අධිප්පෙතොති ආහ “ධම්මො ච විනයො චා”ති। <b>යථා</b>ති යෙනාකාරෙන। <b>සාධු</b>සද්දො සුන්දරත්ථො, <b>ක</b>සද්දො පදපූරණොති ආහ “සුට්ඨූ”ති। අට්ඨින්ති ච “කත්වා”ති ච ද්වෙ පදානි දට්ඨබ්බානි। “අට්ඨිකත්වා”ති වා එකං පදං। තත්ථ පුබ්බනයෙ අත්ථො යස්සත්ථීති <b>අට්ඨි</b> ත්ථකාරස්ස <pb V=1.100/> ට්ඨකාරං කත්වා, තං අට්ඨිං। <b>කත්වා</b>ති ත්වාපච්චයන්තඋත්තරපදෙන සමාසො න හොති। <b>අට්ඨිකභාව</b>න්ති එත්ථ ඉකසද්දෙන “අට්ඨී”ති එත්ථ ඊපච්චයං දස්සෙති। “භාව”න්තිපදෙන භාවපච්චයෙන විනා භාවත්ථස්ස ඤාපෙතබ්බතං දස්සෙති। අත්ථො පනෙවං දට්ඨබ්බො – අට්ඨිභාවං කත්වාති। පච්ඡිමනයෙ අත්ථො යස්සත්ථීති <b>අට්ඨිකො</b> පුරිමනයෙනෙව ත්ථකාරස්ස ට්ඨකාරං කත්වා। අත්ථයිතබ්බො ඉච්ඡිතබ්බොති වා <b>අට්ඨිකො,</b> අට්ඨිකඉති නාමසද්දතො ත්වාපච්චයො කාතබ්බො। “අට්ඨිකත්වා”ති ඉදං පදං කිරියාවිසෙසනං। කිරියාවිසෙසනෙ වත්තමානෙ කරධාතු වා භූධාතු වා යොජෙතබ්බාති දස්සෙභුං <pb M=.119/> වුත්තං “කත්වා හුත්වා”ති। තං සබ්බං දස්සෙන්තො ආහ “අට්ඨිකත්වාති අට්ඨිකභාවං කත්වා, අට්ඨිකො හුත්වා”ති। තතියං।
sub:4:පහාරසික්ඛාපදං
bod:449:චතුත්ථෙ කස්මා ඡබ්බග්ගියා සත්තරසවග්ගියානං පහාරං දෙන්ති, නනු අකාරණෙන පහාරං දෙන්තීති ආහ “ආවුසො”තිආදි। ඉමිනා යථා වදන්ති, තථා අකතත්තා පහාරං දෙන්තීති දස්සෙති।
bod:451:<b>සචෙපී</b>ති එත්ථ පිසද්දෙන සචෙ අමරති, කා නාම කථා, පාචිත්තියමෙවාති දස්සෙති। <b>පහාරෙනා</b>ති පහාරහෙතුනා। <b>යථා</b>ති යෙනාකාරෙන। <b>අය</b>න්ති භික්ඛු। <b>න විරොචතී</b>ති න සොභති।
bod:452:“අනුපසම්පන්නස්සා”ති එත්ථ අකාරස්ස අඤ්ඤත්ථං දස්සෙතුං වුත්තං “ගහට්ඨස්ස වා”තිආදි। <b>පබ්බජිතස්ස වා</b>ති පරිබ්බාජකස්ස වා සාමණෙරස්ස වා।
bod:453:“කෙනචී”ති පදස්ස අත්ථං දස්සෙතුං වුත්තං “මනුස්සෙන වා”තිආදි। <b>තතො</b>ති විහෙඨනතො, ඉමිනා මොක්ඛස්ස අපාදානං දස්සෙති, “අත්තනො”ති ඉමිනා සම්බන්ධං දස්සෙති। “පත්ථයමානො”ති ඉමිනා “අධිප්පායො”ති පදස්සත්ථං දස්සෙති। <b>මුග්ගරෙන වා</b>ති චතුහත්ථදණ්ඩස්ස අද්ධෙන දණ්ඩෙන වා। <b>සො</b>ති චොරාදිකොති। චතුත්ථං।
sub:5:තලසත්තිකසික්ඛාපදං
bod:454:පඤ්චමෙ <b>තල</b>න්ති හත්ථතලං। තඤ්හි තලති යංකිඤ්චි ගහිතවත්ථු පතිට්ඨාති එත්ථාති <pb V=1.101/> “තල”න්ති වුච්චති। <b>සත්තී</b>ති කුන්තො। සො හි සකති විජ්ඣිතුං සමත්ථෙතීති “සත්තී”ති වුච්චති। තලමෙව සත්තිසදිසත්තා <b>තලසත්තිකං,</b> සදිසත්ථෙ කො, තං තලසත්තිකං උපචාරෙන ගහෙත්වා “කායම්පී”ති වුත්තං। කායතො අඤ්ඤං වත්ථුම්පි තලසත්තිකසඞ්ඛාතෙන කායෙන ගහෙත්වා උග්ගිරත්තා වුත්තං “කායපටිබද්ධම්පී”ති। <b>“පහාරසමුච්චිතා”</b>ති එත්ථ සංපුබ්බො ච උපුබ්බො ච චිසද්දො පගුණනසඞ්ඛාතෙ පරිචිතෙ වත්තතීති ආහ “පහාරපරිචිතා”ති। පහාරෙන සං පුනප්පුනං උච්චිතා පරිචිතාති අත්ථො। ඉමමෙවත්ථං සන්ධාය වුත්තං <pb M=.120/> “පුබ්බෙපි…පෙ॰… අත්ථො”ති। අඤ්ඤම්පි සජ්ඣායනනයං දස්සෙතුං වුත්තං “පහාරස්ස උබ්බිගා”ති। <b>තස්සා</b>ති තස්ස පාඨස්ස। <b>පහාරස්සා</b>ති පහාරතො। නිස්සක්කත්ථෙ චෙතං සාමිවචනං। “භීතා”ති ඉමිනා “උබ්බිගා”ති එත්ථ උපුබ්බ විජධාතුස්සත්ථං දස්සෙති।
bod:457-8:<b>විරද්ධො</b>ති පණ්ණකො හුත්වා। <b>පුබ්බෙ</b>ති පුරිමසික්ඛාපදෙ। <b>වුත්තෙසු වත්ථූසූ</b>ති “චොරං වා පච්චත්ථීකං වා”තිආදිනා වුත්තෙසු වත්ථූසූති। පඤ්චමං।
sub:6:අමූලකසික්ඛාපදං
bod:459:ඡට්ඨෙ <b>තෙ</b>ති ඡබ්බග්ගියා। චොදෙන්ති කිරාති සම්බන්ධො। <b>ආකිණ්ණදොසත්තා</b>ති තෙසං ආකුලආදීනවත්තා। <b>එව</b>න්ති චොදියමානෙ। <b>අත්තපරිත්තාණ</b>න්ති අත්තනො පරිසමන්තතො තාණං රක්ඛනං කරොන්තා චොදෙන්තීති යොජනාති। ඡට්ඨං।
sub:7:සඤ්චිච්චසික්ඛාපදං
bod:464:සත්තමෙ උපපුබ්බදහධාතුස්ස සකම්මිකත්තා කාරිතන්තොගධභාවං දස්සෙතුං වුත්තං “උප්පාදෙන්තී”ති। <b>“අනුපසම්පන්නස්සා”</b>ති එත්ථ අකාරස්ස සදිසත්ථං දස්සෙතුං වුත්තං “සාමණෙරස්සා”ති। සාමණෙරොපි හි උපසම්පන්නෙන සදිසො හොති සණ්ඨානෙන ච පුරිසභාවෙන ච। සාමණෙරස්ස කුක්කුච්චං උපදහතීති සම්බන්ධො। නිසින්නං මඤ්ඤෙ, නිපන්නං මඤ්ඤෙ, භුත්තං මඤ්ඤෙ, පීතං මඤ්ඤෙ, කතං මඤ්ඤෙති යොජනා। <b>නිසින්න</b>න්ති නිසීදිතං। <b>නිපන්න</b>න්ති නිපජ්ජිතන්ති। සත්තමං।
sub:8:උපස්සුතිසික්ඛාපදං
bod:471:අට්ඨමෙ <pb V=1.102/> “අධිකරණජාතාන”න්ති එත්ථ අධිකරණස්ස පකරණතො විවාදාධිකරණභාවඤ්ච විසෙසනපරපදභාවඤ්ච දස්සෙන්තො ආහ “උප්පන්නවිවාදාධිකරණාන”න්ති। තත්ථ උප්පන්නසද්දෙන ජාතසද්දස්සත්ථං දස්සෙති <pb M=.121/>। විවාදසද්දෙන අධිකරණස්ස සරූපං දස්සෙති। සුය්යතීති <b>සුති</b> වචනං, සුතියා සමීපං <b>උපස්සුති</b> ඨානන්ති අත්ථං දස්සෙතුං වුත්තං “සුතිසමීප”න්ති। “සමීප”න්ති ඉමිනා උපසද්දස්සත්ථං දස්සෙති। “යත්ථා”තිආදිනා “උපස්සුතී”ති එත්ථ උපසද්දස්ස පධානත්තා තස්ස සරූපං දස්සෙති। <b>යත්ථා</b>ති යස්මිං ඨානෙ। <b>මන්තෙන්ත</b>න්ති එත්ථ උපයොගවචනස්ස භුම්මත්ථෙ අධිප්පෙතත්තා වුත්තං “මන්තයමානෙ”ති।
bod:473:<b>“වූපසමිස්සාමී”</b>ති එත්ථ ඉධාතුයා ගත්යත්ථං දස්සෙතුං වුත්තං “වූපසමං ගමිස්සාමී”ති। <b>අකාරකභාව</b>න්ති නිද්දොසභාවං। සොතුකාමතාය ගමනවසෙන සියා කිරියන්ති යොජනා। පරතොපි එසෙව නයොති। අට්ඨමං।
sub:9:කම්මපටිබාහනසික්ඛාපදං
bod:474:නවමෙ <b>මය</b>න්ති ඡබ්බග්ගියනාමකා අම්හෙ। <b>කතත්තා</b>ති කම්මානං කතත්තා। <b>ධම්මො</b>ති භූතො සභාවො। <b>එතෙසූ</b>ති චතූසු සඞ්ඝකම්මෙසූති। නවමං।
sub:10:ඡන්දං අදත්වාගමනසික්ඛාපදං
bod:481:දසමෙ චොදෙති පරස්ස දොසං ආරොපෙතීති <b>චොදකො</b>। තෙන ච චොදකෙන චොදෙතබ්බො දොසං ආරොපෙතබ්බොති <b>චුදිතො,</b> සොයෙව <b>චුදිතකො,</b> තෙන ච। <b>“අනුවිජ්ජකො</b>ති ච විනයධරො। සො හි චොදකචුදිතකානං මතං අනුමිනෙත්වා විදති ජානාතීති අනුවිජ්ජකො। <b>එත්තාවතාපී</b>ති එත්තකෙනපි පමාණෙනාති। දසමං।
sub:11:දුබ්බලසික්ඛාපදං
bod:484:එකාදසමෙ “අලජ්ජීතා”තිආදීසු (පරි॰ 295) විය යකාරලොපෙන නිද්දෙසොති ආහ “යථාමිත්තතායා”ති। “යො යො”ති ඉමිනා යථාසද්දස්ස විච්ඡත්ථං දස්සෙති। යථාවුඩ්ඪන්තිආදීසු <pb V=1.103/> (චූළව॰ 311 ආදයො) විය යො යො <pb M=.122/> මිත්තො <b>“යථාමිත්ත”</b>න්ති වචනත්ථො කාතබ්බො। <b>සබ්බපදෙසූ</b>ති “යථාසන්දිට්ඨතා”තිආදීසු සබ්බෙසු පදෙසූති। එකාදසමං।
sub:12:පරිණාමනසික්ඛාපදං
bod:489:ද්වාදසමෙ <b>ය</b>න්ති පදත්ථවිනිච්ඡයත්ථසඞ්ඛාතං යං වචනං। <b>තත්ථා</b>ති තිංසකකණ්ඩෙ। <b>ඉධා</b>ති ද්වෙනවුතිකණ්ඩෙ, සික්ඛාපදෙ වා। <b>පුග්ගලස්සා</b>ති පරපුග්ගලස්සාති। ද්වාදසමං।
cen:සහධම්මිකවග්ගො අට්ඨමො।
tit:9:රතනවග්ගො
sub:1:අන්තෙපුරසික්ඛාපද-අත්ථයොජනා
bod:494:රාජවග්ගස්ස පඨමෙ <b>පරිත්තකො</b>ති ගුණෙන ඛුද්දකො। පාසාදවරසද්දස්ස උපරිසද්දෙන සම්බන්ධිතබ්බභාවං දස්සෙතුං වුත්තං “පාසාදවරස්ස උපරි ගතො”ති। ඉමිනා පාසාදවරස්ස උපරි <b>උපරිපාසාදවරං,</b> තං ගතො උපගතොති <b>උපරිපාසාදවරගතො</b>ති වචනත්ථං දස්සෙති। <b>අය්යාන</b>න්ති භික්ඛූනං। “කාරණා”ති ඉමිනා “වාහසා”ති පදස්සත්ථං දස්සෙති। <b>තෙහී</b>ති අය්යෙහි।
bod:497:<b>අන්තර</b>න්ති ඛණං, ඔකාසං වා විවරං වා। <b>ඝාතෙතු</b>න්ති හනිතුං। ඉච්ඡතීති ඉමිනා පත්ථධාතුයා යාචනත්ථං දස්සෙති। “රාජන්තෙපුරං හත්ථිසම්මද්ද”න්තිආදීසු වචනත්ථො එවං වෙදිතබ්බොති යොජනා। <b>හත්ථිසම්මද්ද</b>න්ති හත්ථිසම්බාධට්ඨානං। අස්සෙහි සම්මද්දො එත්ථාති <b>අස්සසම්මද්දො</b>। රථෙහි සම්මද්දො එත්ථාති <b>රථසම්මද්දො</b>ති වචනත්ථං අතිදිසන්තො ආහ “එසෙව නයො”ති। “සම්මත්ත”න්ති පඨමක්ඛරෙන පාඨස්ස සම්බාධස්ස අවාචකත්තා වුත්තං “තං න ගහෙතබ්බ”න්ති। <b>තත්ථා</b>ති පාඨෙ। “හත්ථීනං සම්මද්ද”න්ති ඉමිනා උත්තරපදස්ස සම්මද්දනං <b>සම්මද්ද</b>න්ති භාවත්ථං දස්සෙති, පුරිමපදෙන ඡට්ඨීසමාසඤ්ච। පුරිමපාඨෙ පන උත්තරපදස්ස අධිකරණත්ථඤ්ච පුබ්බපදෙන තතියාසමාසඤ්ච දස්සෙති। බාහිරත්ථසමාසොතිපි වුච්චති। පච්ඡිමපාඨෙ “හත්ථිසම්මද්ද”න්තිආදිපදස්ස <pb V=1.104/> ලිඞ්ගවිපල්ලාසඤ්ච <pb M=.123/> “අත්ථී”ති පාඨසෙසෙන යොජෙතබ්බතඤ්ච දස්සෙතුං වුත්තං “හත්ථිසම්මද්දො අත්ථී”ති। <b>රජිතබ්බානී</b>ති රජනීයානි, රජිතුං අරහානීති අත්ථො। ඉමිනා සම්බන්ධකාලෙ පුරිමපාඨෙ රඤ්ඤො අන්තෙපුරෙති විභත්තිවිපල්ලාසො කාතබ්බොති। පච්ඡිමපාඨෙ පන මුඛ්යතොව යුජ්ජති। තෙන වුත්තං “තස්මිං අන්තෙපුරෙ”ති।
bod:498:<b>අවසිත්තස්සා</b>ති ඛත්තියාභිසෙකෙන අභිසිත්තස්ස। <b>ඉතො</b>ති සයනිඝරතො। ඉමිනා පඤ්චමීබාහිරසමාසං දස්සෙති। රඤ්ඤො රතිජනනට්ඨෙන <b>රතනං</b> වුච්චති මහෙසී। <b>මහෙසී</b>ති ච සාභිසෙකා දෙවී। නිපුබ්බ ගමුධාතුස්ස නිපුබ්බකමුධාතුයා පරියායභාවං දස්සෙතුං වුත්තං “නිග්ගතන්ති නික්ඛන්ත”න්ති। පඨමං।
sub:2:රතනසික්ඛාපදං
bod:502:දුතියෙ <b>පමුස්සිත්වා</b>ති සතිවිප්පවාසෙන පමුස්සිත්වා। <b>පුණ්ණපත්ත</b>න්ති තුට්ඨිදායං। තඤ්හි මනොරථපුණ්ණෙන පත්තබ්බභාගත්තා “පුණ්ණපත්ත”න්ති වුච්චති। තස්ස සරූපං දස්සෙතුං වුත්තං “සතතො පඤ්ච කහාපණා”ති। ඉධ පන කහාපණානං පඤ්චසතත්තා පඤ්චවීසකහාපණා අධිප්පෙතා। <b>ආභරණ</b>සද්දස්ස අලඞ්කාරසද්දෙන පරියායභාවං දස්සෙතුං වුත්තං “අලඞ්කාර”න්ති। “මහාලතං නාමා”ති ඉමිනා න යො වා සො වා අලඞ්කාරො, අථ ඛො විසෙසාලඞ්කාරොති දස්සෙති। මහන්තානි මාලාකම්මලතාකම්මානි එත්ථාති <b>මහාලතා</b>। ලතාගහණෙන හි මාලාපි ගහිතා। නවහි කොටීහි අග්ඝං ඉමස්සාති <b>නවකොටිඅග්ඝනකං,</b> නවකොටිසඞ්ඛාතං අග්ඝං අරහතීති වා <b>නවකොටිඅග්ඝනකං</b>।
bod:504:අන්තෙ සමීපෙ වසනසීලත්තා පරිචාරිකො <b>“අන්තෙවාසී”</b>ති වුච්චතීති ආහ “පරිචාරිකො”ති।
bod:506:<b>ද්වෙ ලෙඩ්ඩුපාතා</b>ති ථාමමජ්ඣිමස්ස පුරිසස්ස ද්වෙ ලෙඩ්ඩුපාතා। සඞ්ඝ…පෙ॰… නවකම්මානං අත්ථාය උග්ගණ්හන්තස්ස වා උග්ගණ්හාපෙන්තස්ස වා දුක්කටන්ති <pb M=.124/> යොජනා। <b>අවසෙස</b>න්ති ජාතරූපරජතතො අවසෙසං। <b>මාතුකණ්ණපිළන්ධනතාලපණ්ණම්පී</b>ති මාතුයා කණ්ණෙ පිළන්ධිතතාලපණ්ණම්පි, පටිසාමෙන්තස්සාති සම්බන්ධො।
bod:“කප්පියභණ්ඩං හොතී”ති ඉමිනා අකප්පියභණ්ඩං න වට්ටතීති දස්සෙති। <b>ඉද</b>න්ති භණ්ඩං। <b>පලිබොධො</b> <pb V=1.105/> <b>නාමා</b>ති අත්තනො පලිබොධො නාම। <b>ඡන්දෙනපී</b>ති වඩ්ඪකීආදීනං ඡන්දහෙතුනාපි। <b>භයෙනපී</b>ති රාජවල්ලභානං භයහෙතුනාපි। <b>බලක්කාරෙනා</b>ති කරණං කාරො, බලෙන කාරො බලක්කාරො, තෙන, බලක්කාරො හුත්වා පාතෙත්වාති අත්ථො।
bod:<b>තත්ථා</b>ති මහාරාමෙ। <b>යත්ථා</b>ති යස්මිං ඨානෙ, සඞ්කා උප්පජ්ජතීති සම්බන්ධො। <b>මහාජනසඤ්චරණට්ඨානෙසූ</b>ති බහූනං ජනානං සඤ්චරණසඞ්ඛාතෙසු ඨානෙසු। නගහෙතබ්බස්ස හෙතුං දස්සෙතුං වුත්තං “පලිබොධො න හොතී”ති। යස්මා පලිබොධො න හොති, තස්මා න ගහෙතබ්බන්ති අධිප්පායො। <b>එකො</b>ති එකො භික්ඛු පස්සතීති සම්බන්ධො। <b>ඔක්කම්මා</b>ති ඔක්කමිත්වා।
bod:<b>රූප</b>සද්දො භණ්ඩපරියායොති ආහ “භණ්ඩ”න්ති। භණ්ඩං රූපං නාමාති යොජනා। <b>භණ්ඩික</b>න්ති භණ්ඩෙන නියුත්තං පුටකං। <b>ගණෙත්වා</b>ති ගණනං කත්වා। <b>නිමිත්තන්තී</b>ති එත්ථ ඉතිසද්දො නාමපරියායො। ලඤ්ඡනාදි නිමිත්තං නාමාති හි යොජනා। ලඤ්ඡනාදීති ආදිසද්දෙන නීලපිලොතිකාදයො සඞ්ගණ්හාති। <b>ලාඛායා</b>ති ජතුනා।
bod:පතිරූපා නාම ඉධ ලජ්ජිකුක්කුච්චකාති ආහ “ලජ්ජිනො කුක්කුච්චකා”ති। <b>ථාවර</b>න්ති ජඞ්ගමා අඤ්ඤං ථාවරං। <b>අද්ධුනො</b>ති කාලස්ස। <b>සමාදපෙත්වා</b>ති අඤ්ඤෙ සමාදපෙත්වා। උද්දිස්ස අරියා තිට්ඨන්ති, එසා අරියාන යාචනා”ති (ජා॰ 1.7.59) වුත්තනයෙන යාචිත්වාති අත්ථො।
bod:507:<b>රතනසම්මත</b>න්ති මනුස්සානං උපභොගපරිභොගන්ති। දුතියං।
sub:3:විකාලගාමප්පවිසනසික්ඛාපදං
bod:508:තතියෙ <pb M=.125/> “තිරච්ඡානභූතං කථ”න්ති ඉමිනා <b>“තිරච්ඡානකථ”</b>න්ති පදස්ස තුල්යනිස්සිතසමාසං දස්සෙති। <b>රාජපටිසංයුත්ත</b>න්ති රාජූහි පටිසංයුත්තං।
bod:512:සම්බහුලා භික්ඛූති සම්බන්ධො। <b>තස්මිං ගාමෙ</b>ති තස්මිං පඨමපවිසනගාමෙ। <b>තං කම්ම</b>න්ති තං ඉච්ඡිතකම්මං। <b>අන්තරා</b>ති ගාමවිහාරානමන්තරෙ। භුම්මත්ථෙ චෙතං නිස්සක්කවචනං।
bod:<b>කුලඝරෙ වා</b>ති ඤාතිකුලඋපට්ඨාකකුලඝරෙ වා। <b>තෙලභික්ඛාය වා</b>ති තෙලයාචනත්ථාය වා। <b>පස්සෙ</b>ති <pb V=1.106/> අත්තනො පස්සෙ සමීපෙති වුත්තං හොති। <b>තෙනා</b>ති ගාමමජ්ඣමග්ගෙන। <b>අනොක්කම්මා</b>ති අනොක්කමිත්වා, අපක්කමිත්වාති අත්ථොති। තතියං।
sub:4:සූචිඝරසික්ඛාපදං
bod:517:චතුත්ථෙ කකාරස්ස පදපූරණභාවං දස්සෙතුං වුත්තං <b>“භෙදනමෙව භෙදනක”</b>න්ති। අස්සත්ථිඅත්ථෙ අපච්චයොති ආහ “තං අස්ස අත්ථී”ති। <b>අස්සා</b>ති පාචිත්තියස්ස। පඨමං සූචිඝරං භින්දිත්වා පච්ඡා පාචිත්තියං දෙසෙතබ්බන්ති අත්ථො। <b>අරණිධනුකෙ</b>ති අරණියා ධනුකෙ। <b>වෙධකෙ</b>ති කායබන්ධනවෙධකෙති। චතුත්ථං।
sub:5:මඤ්චසික්ඛාපදං
bod:522:පඤ්චමෙ ඡෙදනමෙව ඡෙදනකං, තමස්සත්ථීති <b>ඡෙදනක</b>න්ති අත්ථං සන්ධාය වුත්තං “වුත්තනයමෙවා”ති।
bod:<b>නිඛණිත්වා</b>ති පමාණාතිරෙකං නිඛණිත්වා। <b>උත්තානං වා කත්වා</b>ති හෙට්ඨුපරි පරිවත්තනං වා කත්වා। <b>ඨපෙත්වා</b>ති ලම්බණවසෙන ඨපෙත්වාති। පඤ්චමං।
sub:6:තූලොනද්ධසික්ඛාපදං
bod:526:ඡට්ඨෙ <pb M=.126/> <b>එත්ථා</b>ති මඤ්චපීඨෙ। අවනහිතබ්බන්ති <b>ඔනද්ධං,</b> තූලෙන ඔනද්ධං <b>තූලොනද්ධ</b>න්ති අත්ථොපි යුජ්ජති। <b>තූලං පක්ඛිපිත්වා</b>ති මඤ්චපීඨෙ චිමිලිකං පත්ථරිත්වා තස්සුපරි තූලං පක්ඛිපිත්වාති අත්ථොති। ඡට්ඨං।
sub:7:නිසීදනසික්ඛාපදං
bod:531:සත්තමෙ <b>කත්ථා</b>ති කිස්මිං ඛන්ධකෙ, කිස්මිං වත්ථුස්මිං වා। <b>හී</b>ති සච්චං। <b>තත්ථා</b>ති චීවරක්ඛන්ධකෙ, පණීතභොජනවත්ථුස්මිං වා। “යථා නාමා”ති ඉමිනා “සෙය්යථාපී”ති පදස්ස අත්ථං දස්සෙති, “පුරාණො චම්මකාරො”ති ඉමිනා “පුරාණාසිකොට්ඨො”ති පදස්ස। චම්මකාරො හි අසිනා චම්මං කුටති ඡින්දතීති <b>“අසිකොට්ඨො”</b>ති වුච්චති। වත්ථුප්පන්නකාලමුපනිධාය වුත්තං “පුරාණො”ති <pb V=1.107/>। තමෙවූපමං පාකටං කරොන්තො ආහ <b>“යථා හී”</b>ති। <b>හී</b>ති තප්පාකටීකරණං, තං පාකටං කරිස්සාමීති හි අත්ථො। චම්මකාරො කඩ්ඪතීති සම්බන්ධො। <b>විත්ථත</b>න්ති විසාලං। <b>සොපී</b>ති උදායීපි। තං නිසීදනං කඩ්ඪතීති යොජනා। <b>තෙනා</b>ති කඩ්ඪනහෙතුනා। <b>ත</b>න්ති උදායිං। <b>සන්ථතසදිස</b>න්ති සන්ථතෙන සදිසං। <b>එකස්මිං අන්තෙ</b>ති එකස්මිං කොට්ඨාසෙ, ඵාලෙත්වාති සම්බන්ධොති। සත්තමං।
sub:8:කණ්ඩුපටිච්ඡාදිසික්ඛාපදං
bod:537:අට්ඨමෙ <b>“කත්ථා”</b>තිආදීනි වුත්තනයානෙව।
bod:539:“යස්සා”ති පදස්ස විසයං දස්සෙතුං වුත්තං “භික්ඛුනො”ති। “නාභියා හෙට්ඨා”ති ඉමිනා නාභියා අධො <b>අධොනාභී</b>ති වචනත්ථං දස්සෙති, “ජාණුමණ්ඩලානං උපරී”ති ඉමිනා ජාණුමණ්ඩලානං උබ්භ <b>උබ්භජාණුමණ්ඩල</b>න්ති। උබ්භසද්දො හි උපරිපරියායො සත්තම්යන්තනිපාතො। කණ්ඩුඛජ්ජුසද්දානං වෙවචනත්තා වුත්තං <b>“කණ්ඩූති ඛජ්ජූ”</b>ති। කණ්ඩති භෙදනං කරොතීති <b>කණ්ඩු</b>। ඛජ්ජති බ්යධනං කරොතීති <b>ඛජ්ජු</b>। කෙසුචි පොත්ථකෙසු “කච්ඡූ”ති පාඨො අත්ථි, සො අයුත්තො।
bod:ලොහිතං <pb M=.127/> තුණ්ඩං එතිස්සාති <b>ලොහිතතුණ්ඩිකා</b>। පිළයති විබාධයතීති <b>පිළකා</b>। ආ භුසො අසුචිං සවති පග්ඝරාපෙතීති <b>අස්සාවො</b>ති වචනත්ථං දස්සෙන්තො ආහ “අසුචිපග්ඝරණ”න්ති। අරිසඤ්ච භගන්දරා ච මධුමෙහො ච। ආදිසද්දෙන දුන්නාමකාදයො සඞ්ගණ්හාති। තත්ථ අරි විය ඊසති අභිභවතීති <b>අරිසං</b>। භගං වුච්චති වච්චමග්ගං, තං දරති ඵාලෙතීති <b>භගන්දරා,</b> ගූථසමීපෙ ජාතො වණවිසෙසො। මධු විය මුත්තාදිං මිහති සෙචතීති <b>මධුමෙහො,</b> සො ආබාධො මුත්තමෙහො සුක්කමෙහො රත්තමෙහොති අනෙකවිධො। <b>ථුල්ල</b>සද්දො මහන්තපරියායොති ආහ “මහා”ති। අට්ඨමං।
sub:9:වස්සිකසාටිකසික්ඛාපදං
bod:542:නවමෙ වස්සෙ වස්සකාලෙ අධිට්ඨාතබ්බාති <b>වස්සිකා,</b> වස්සිකා ච සා සාටිකා චෙති <b>වස්සිකසාටිකා</b>ති। නවමං।
sub:10:නන්දත්ථෙරසික්ඛාපදං
bod:547:දසමෙ <pb V=1.108/> “චතූහි අඞ්ගුලෙහී”ති ඉමිනා චතුරො අඞ්ගුලා <b>චතුරඞ්ගුලා</b>ති අසමාහාරදිගුං දස්සෙති। <b>ඌනකප්පමාණො</b>ති භගවතො ලාමකපමාණො। ඉමිනා <b>ඔමක</b>සද්දස්ස ලාමකත්ථං දස්සෙතීති දට්ඨබ්බන්ති। දසමං।
cen:රතනවග්ගො නවමො।
cen:ඉති සමන්තපාසාදිකාය විනයසංවණ්ණනාය
cen:ඛුද්දකවණ්ණනාය යොජනා සමත්තා।
tit:6:පාටිදෙසනීයකණ්ඩං
sub:1:පඨමපාටිදෙසනීයසික්ඛාපද-අත්ථයොජනා
bod:ඛුද්දකානං අනන්තරා පාටිදෙසනීයා යෙ ධම්මා සඞ්ගීතිකාරෙහි ඨපිතා, ඉදානි තෙසං ධම්මානං අයං වණ්ණනා භවතීති යොජනා।
bod:552:පඨමපාටිදෙසනීයෙ <pb M=.128/> තාව අත්ථො එවං වෙදිතබ්බොති යොජනා। <b>පටිආගමනකාලෙ</b>ති පිණ්ඩාය චරණට්ඨානතො පක්කමිත්වා, පටිනිවත්තිත්වා වා ආගමනකාලෙ। <b>සබ්බෙවා</b>ති එත්ථ නිග්ගහීතලොපවසෙන සන්ධි හොතීති ආහ “සබ්බමෙවා”ති। “කම්පමානා”ති ඉමිනා පපුබ්බවිධධාතුයා කම්පනත්ථං දස්සෙති। <b>අපෙහී</b>ති එත්ථ අපපුබ්බඉධාතු ගත්යත්ථොති ආහ “අපගච්ඡා”ති।
bod:553:පටිදෙසෙතබ්බාකාරං දස්සෙති අනෙනාති <b>පටිදෙසෙතබ්බාකාරදස්සනං</b>। ද්වින්නං සද්දානං පරියායභාවං දස්සෙතුං වුත්තං “රථිකාති රච්ඡා”ති। රථස්ස හිතා <b>රථිකා</b>। ණ්යපච්චයෙ කතෙ <b>“රච්ඡා”</b>ති (මොග්ගල්ලානෙ 4.72 සුත්තෙ) වුච්චති। රච්ඡන්තරෙන අනිබ්බිද්ධා රච්ඡා <b>බ්යූහො</b> නාමාති ආහ “අනිබ්බිජ්ඣිත්වා”තිආදි। බ්යූහෙති සම්පිණ්ඩෙති ජනෙ අඤ්ඤත්ථ ගන්තුමපදානවසෙනාති <pb V=1.109/> <b>බ්යූහො</b>। සිඞ්ඝාටකං නාම මග්ගසන්ධීති ආහ “මග්ගසමොධානට්ඨාන”න්ති। සිඞ්ඝති මග්ගසමොධානං කරොති එත්ථාති <b>සිඞ්ඝාටකං। එතෙසූ</b>ති රථිකාදීසු। <b>එසෙව නයො</b>ති දුක්කටපාටිදෙසනීයෙ අතිදිසති। <b>හී</b>ති සච්චං। “වචනතො”ති පදං “වෙදිතබ්බො”ති පදෙ ඤාපකහෙතු। දදමානාය භික්ඛුනියා වසෙනාති යොජනා। <b>එත්ථා</b>ති සික්ඛාපදෙ। <b>තස්මා</b>ති යස්මා අපමාණං, තස්මා।
bod:<b>ඉද</b>න්ති වචනං වුත්තන්ති සම්බන්ධො। සම්භින්නෙ එකරසෙ කාලිකත්තයෙති යොජනා।
bod:556:“දාපෙතී”ති හෙතුත්ථකිරියාය කාරිතකත්තුකාරිතකම්මානි දස්සෙතුං වුත්තං “අඤ්ඤාතිකාය අඤ්ඤෙන කෙනචී”ති। <b>අඤ්ඤෙනා</b>ති අත්තනා අඤ්ඤෙන। “තාය එව වා භික්ඛුනියා අඤ්ඤෙන වා කෙනචී”ති පදානි “පටිග්ගහාපෙත්වා”තිපදෙ කාරිතකම්මානීති। පඨමං।
sub:2:දුතියපාටිදෙසනීයසික්ඛාපදං
bod:558:දුතියෙ <b>පුරිමසික්ඛාපදෙන ආපත්ති</b> අන්තරඝරත්තාති අධිප්පායො। <b>ඉමිනා සික්ඛාපදෙන ආපත්ති භවෙය්ය</b> වොසාසමානත්තාති <pb M=.129/> අධිප්පායො। දෙන්තියා පන නෙව ඉමිනා, න පුරිමෙන ආපත්ති අඤ්ඤස්ස භත්තත්තාති අධිප්පායොති। දුතියං।
sub:3:තතියපාටිදෙසනීයසික්ඛාපදං
bod:562:තතියෙ <b>“උභතො”</b>ති එත්ථ කරණත්ථෙ තොති ආහ “ද්වීහී”ති। “උභතොපසන්න”න්ති බ්යාසොපි සමාසොපි යුත්තොයෙව, සමාසෙ තොපච්චයස්ස අලොපො හොති। “උභතො”තිපදස්ස සරූපං දස්සෙතුං වුත්තං “උපාසකෙනපි උපාසිකායපී”ති। කස්මා උභතො පසන්නං හොතීති ආහ “තස්මිං කිරා”තිආදි। යස්මා තස්මිං කුලෙ…පෙ॰… සොතාපන්නායෙව හොන්ති කිර, තස්මා “උභතොපසන්න”න්ති වුත්තං හොති। “සචෙපී”ති එත්ථ <b>පි</b>සද්දෙන අසීතිකොටිධනතො අධිකම්පි සම්පිණ්ඩෙති। හායනස්ස කාරණං දස්සෙති <b>“යස්මා”</b>තිආදිනා।
bod:569:“ඝරතො නීහරිත්වා”ති එත්ථ <b>“නීහරිත්වා”</b>ති පදස්ස කම්මං දස්සෙතුං වුත්තං “ආසනසාලං <pb V=1.110/> වා විහාරං වා”ති। “ආනෙත්වා”තිඉමිනා නීපුබ්බහරධාතුයා අත්ථං දස්සෙති। <b>ද්වාරෙ</b>ති අත්තනො ගෙහද්වාරෙති। තතියං।
sub:4:චතුත්ථපාටිදෙසනීයසික්ඛාපදං
bod:570:චතුත්ථෙ <b>අවරුද්ධ</b>සද්දො පරිරුද්ධසද්දස්ස පරියායොති ආහ <b>“පරිරුද්ධා</b> හොන්තී”ති। ආරඤ්ඤකස්ස සෙනාසනස්ස පරිසමන්තතො රුද්ධා ආවුතා හොන්තීති අත්ථො।
bod:573:“පඤ්චන්න”න්ති නිද්ධාරණෙ සාමිවචනභාවඤ්ච “යංකිඤ්චී”ති නිද්ධාරණීයෙන සම්බන්ධිතබ්බභාවඤ්ච දස්සෙතුං වුත්තං “පඤ්චසු සහධම්මිකෙසු යං කිඤ්චී”ති। “පෙසෙත්වා ඛාදනීයං භොජනීයං ආහරිස්සාමී”තිඉමිනා පටිසංවිදිතාකාරදස්සනං। “ආරාම”න්ති සාමඤ්ඤතො වුත්තෙපි ආරඤ්ඤකසෙනාසනස්ස <pb M=.130/> ආරාමො එව අධිප්පෙතොති ආහ “ආරඤ්ඤකසෙනාසනාරාමඤ්චා”ති। <b>තස්සා</b>ති ආරඤ්ඤකසෙනාසනාරාමස්ස। <b>“කස්මා”</b>ති පුච්ඡාය “පටිමොචනත්ථ”න්ති විසජ්ජනාය සමෙතුං සම්පදානත්ථෙ නිස්සක්කවචනං කාතබ්බං। කිමත්ථන්ති හි අත්ථො। <b>පටිමොචනත්ථ</b>න්ති තදත්ථෙ පච්චත්තවචනං। පටිමොචනසඞ්ඛාතාය අත්ථායාති හි අත්ථො। අත්ථසද්දො ච පයොජනවාචකො। පයොජනායාති හි අත්ථො। අථ වා “පටිමොචනත්ථ”න්ති විසජ්ජනායං। “කස්මා”ති පුච්ඡාය සමෙතුං නිස්සක්කත්ථෙ පච්චත්තවචනං කාතබ්බං। පටිමොචනසඞ්ඛාතා අත්ථාති හි අත්ථො। අත්ථසද්දො ච කාරණවාචකො। කාරණාති හි අත්ථො। එවඤ්හි පුච්ඡාවිසජ්ජනානං පුබ්බාපරසමසඞ්ඛාතො විචයො හාරො පරිපුණ්ණො හොතීති දට්ඨබ්බං। <b>අම්හාක</b>න්ති ඛාදනීයභොජනීයපටිහරන්තානං අම්හාකං। <b>අම්හෙ</b>ති චොරසඞ්ඛාතෙ අම්හෙ।
bod:<b>“තස්සා”</b>ති පදස්සත්ථං දස්සෙතුං වුත්තං “එතිස්සා යාගුයා”ති। <b>අඤ්ඤානිපී</b>ති පටිසංවිදිතකුලතො අඤ්ඤානිපි කුලානි। <b>තෙනා</b>ති පටිසංවිදිතකුලෙන। කුරුන්දිවාදෙ යාගුයා පටිසංවිදිතං කත්වා යාගුං අග්ගහෙත්වා පූවාදීනි ආහරන්ති, වට්ටතීති අධිප්පායො।
bod:575:<b>එකස්සා</b>ති භික්ඛුස්ස। <b>තස්සා</b>ති පටිසංවිදිතභික්ඛුස්ස, චතුන්නං වා පඤ්චන්නං වා භික්ඛූනං අත්ථායාති යොජනා। <b>අඤ්ඤෙසම්පී</b>ති චතුපඤ්චභික්ඛුතො අඤ්ඤෙසම්පි। <b>අධිකමෙවා</b>ති පරිභුත්තතො අතිරෙකමෙව। <b>යං පනා</b>ති ඛාදනීයභොජනීයං පන, යම්පි ඛාදනීයභොජනීයං වනතො ආහරිත්වා දෙන්තීති යොජනා। <b>“තත්ථජාතක”</b>න්ති එත්ථ තසද්දස්ස විසයං <pb V=1.111/> දස්සෙතුං වුත්තං “ආරාමෙ”ති। අඤ්ඤෙන දින්නන්ති සම්බන්ධො। <b>න</b>න්ති මූලඛාදනීයාදිං। <b>පටිසංවිදිත</b>න්ති පටිකච්චෙව සුට්ඨු ජානාපිතන්ති අත්ථොති। චතුත්ථං।
cen:ඉති සමන්තපාසාදිකාය විනයසංවණ්ණනාය
bod:පාටිදෙසනීයවණ්ණනාය
cen:යොජනා සමත්තා।
tit:7:සෙඛියකණ්ඩං
sub:1:පරිමණ්ඩලවග්ග-අත්ථයොජනා
bod:<b>සික්ඛිතසික්ඛෙන</b> <pb M=.131/> තීසු සික්ඛාසු චතූහි මග්ගෙහි සික්ඛිතසික්ඛෙන <b>තාදිනා</b> අට්ඨහි ලොකධම්මෙහි අකම්පියට්ඨෙන තාදිනා, ඉට්ඨානිට්ඨෙසු වා අවිකාරට්ඨෙන තාදිනා භගවතා <b>යානි</b> සික්ඛාපදානි “සෙඛියානී”ති භාසිතානි, <b>දානි තෙසම්පි</b> සික්ඛාපදානං අයම්පි වණ්ණනාක්කමො භවතීති යොජනා।
bod:576:<b>තත්ථා</b>ති සෙඛියසික්ඛාපදෙසු, අත්ථො එවං වෙදිතබ්බොති යොජනා। “සමන්තතො”තිඉමිනා පරිත්යූපසග්ගස්සත්ථං දස්සෙති। “නාභිමණ්ඩලං ජාණුමණ්ඩල”න්ති එත්ථ උද්ධංසද්දො ච අධොසද්දො ච අජ්ඣාහරිතබ්බොති ආහ “උද්ධ”න්තිආදි। <b>අට්ඨඞ්ගුලමත්ත</b>න්ති භාවනපුංසකං, නිවාසෙතබ්බන්ති සම්බන්ධො। <b>තතො</b>ති අට්ඨඞ්ගුලමත්තතො। යථා පටිච්ඡන්නං හොති, එවං නිවාසෙන්තස්සාති යොජනා। <b>තත්රිදං පමාණ</b>න්ති තස්ස නිවාසනස්ස ඉදං පමාණං। <b>තාදිසස්සා</b>ති දීඝතො මුට්ඨිපඤ්චකස්ස තිරියං අඩ්ඪතෙය්යහත්ථස්ස නිවාසනස්ස। ජාණුමණ්ඩලං පටිච්ඡාදනත්ථං වට්ටතීති යොජනා। <b>තත්ථා</b>ති චීවරෙසු। <b>න තිට්ඨතී</b>ති විරළත්තා න තිට්ඨති। <b>තිට්ඨතී</b>ති ඝනත්තා තිට්ඨති।
bod:<b>නිවාසෙන්තස්ස චා</b>තිඑත්ථ චසද්දො අවධාරණත්ථො, නිවාසෙන්තස්සෙවාති අත්ථො। කෙවලං එවං නිවාසෙන්තස්සෙව දුක්කටං න හොති, අථ ඛො තථා නිවාසෙන්තස්සාපි දුක්කටමෙවාති යොජනා। යෙ පන නිවාසනදොසාති සම්බන්ධො। <b>අඤ්ඤෙ</b>ති පුරතො ච පච්ඡතො ච ඔලම්බෙත්වා නිවසනතො අඤ්ඤෙ <pb V=1.112/>। <b>තෙ සබ්බෙ</b>ති සබ්බෙ තෙ නිවාසනදොසා। <b>එත්ථා</b>ති ඉමස්මිං විභඞ්ගෙ। <b>තත්ථෙවා</b>ති ඛන්ධකෙයෙව।
bod:අසඤ්චිච්ච නිවාසෙන්තස්ස අනාපත්තීති සම්බන්ධො। එසෙව නයො “අසතියා”ති එත්ථාපි। <b>අජානන්තස්සා</b>ති එත්ථ අජානනං දුවිධං නිවාසනවත්තස්ස අජානනං, ආරූළ්හොරූළ්හභාවස්ස අජානනන්ති। තත්ථ ආරූළ්හොරූළ්හභාවස්ස අජානනං සන්ධාය වුත්තං “අජානන්තස්සා”ති දස්සෙන්තො <pb M=.132/> ආහ “අජානන්තස්සාති එත්ථා”තිආදි। <b>හී</b>ති සච්චං। <b>තස්සා</b>ති නිවාසනවත්තස්ස। <b>අස්සා</b>ති භික්ඛුනො। <b>තං පනා</b>ති ආපත්තිතො අමොක්ඛනං පන। <b>තස්මා</b>ති යස්මා යුජ්ජති, තස්මා। <b>යො</b>ති භික්ඛු। කුරුන්දියං වුත්තන්ති සම්බන්ධො। සුක්ඛා ජඞ්ඝා ඉමස්සාති <b>සුක්ඛජඞ්ඝො</b>। මහන්තං පිණ්ඩිකමංසං ඉමස්සාති <b>මහාපිණ්ඩිකමංසො। තස්සා</b>ති භික්ඛුස්ස।
bod:<b>වණො</b>ති අරු। තඤ්හි වණති ගත්තවිචුණ්ණනං කරොතීති වණොති වුච්චති। <b>වාළමිගා වා චොරා වා</b>ති එත්ථ වාසද්දො අවුත්තසම්පිණ්ඩනත්ථො, තෙන අඤ්ඤාපි උදකචික්ඛල්ලාදයො ආපදා සඞ්ගය්හන්ති।
bod:577:<b>ඉධා</b>ති ඉමස්මිං විභඞ්ගෙ, සික්ඛාපදෙ වා। <b>උභො කණ්ණෙ</b>ති පුරතො ච පච්ඡතො ච නිග්ගතෙ ද්වෙ කණ්ණෙ। <b>අවිසෙසෙනා</b>ති “අන්තරඝරෙ”ති ච “ආරාමෙ”ති ච විසෙසං අකත්වා සාමඤ්ඤෙන। <b>විහාරෙපී</b>ති සඞ්ඝසන්නිපාතබුද්ධුපට්ඨානථෙරුපට්ඨානාදිකාලං සන්ධාය වුත්තං।
bod:578:කායෙකදෙසෙ කායසද්දො වත්තතීති ආහ “ජාණුම්පි උරම්පී”ති। “න සීසං පාරුතෙනා”තිඉමිනා “සුප්පටිච්ඡන්නෙනා”තිපදස්ස අතිබ්යාපිතදොසං පටික්ඛිපති। <b>ගණ්ඨික</b>න්ති පාසො। සො හි ගන්ථෙති බන්ධතීති වා, ගන්ථෙති බන්ධති එත්ථාති වා කත්වා ගන්ථිකොති වුච්චති। න්ථකාරස්ස වාණ්ඨකාරෙ කතෙ <b>ගණ්ඨිකො,</b> තං ගණ්ඨිකං පටිමුඤ්චිත්වා। <b>උභො කණ්ණෙ</b>ති චීවරස්ස ද්වෙ කොණෙ। <b>ගලවාටකතො</b>ති එත්ථ <b>ගලො</b>ති කණ්ඨො। සො හි ඛජ්ජභොජ්ජලෙය්යපෙය්යසඞ්ඛාතං චතුබ්බිධං අසනං ගලති පන්නො හුත්වා කුච්ඡියං පතති ඉතොති ගලොති වුච්චති। ආවාටොයෙව ඛුද්දකට්ඨෙන <b>ආවාටකො,</b> ඛුද්දකත්ථෙ කො। ගලෙ ඨිතො ආවාටකො ගලවාටකො। අකාරතො හි ආකාරස්ස ලොපො “පප”න්තිආදීසු (ජා॰ 1.1.2) විය। එත්ථ හි පආපන්ති පදච්ඡෙදො, අකාරතො ආකාරස්ස ච ලොපො। පවද්ධං ආපං පපං, මහන්තං උදකන්ති අත්ථො। සීසං විවරිත්වාති සම්බන්ධො।
bod:579:වාසං <pb V=1.113/> <pb M=.133/> උපගතොති වා වාසෙන උපගතොති වා අත්ථං පටික්ඛිපන්තො ආහ <b>“වාසත්ථාය උපගතස්සා”</b>ති।
bod:580:හත්ථපාදෙ අකීළන්තො සුසංවුතො නාමාති දස්සෙන්තො ආහ “හත්ථං වා පාදං වා අකීළාපෙන්තො”ති।
bod:582:<b>ඔක්ඛිත්තචක්ඛූ</b>ති එත්ථ ඔසද්දො හෙට්ඨාපරියායොති ආහ “හෙට්ඨා ඛිත්තචක්ඛූ”ති। “හුත්වා”තිඉමිනා කිරියාවිසෙසනභාවං දස්සෙති। <b>යුගයුත්තකො</b>ති යුගෙ යුත්තකො। දමියිත්ථාති <b>දන්තො</b>। ආභුසො ජානාති කාරණාකාරණන්ති <b>ආජානෙය්යො। එත්තක</b>න්ති චතුහත්ථපමාණං। යො ගච්ඡති, අස්ස භික්ඛුනො දුක්කටා ආපත්ති හොතීති යොජනා। “පරිස්සයභාව”න්ති ච “පරිස්සයාභාව”න්ති ච ද්වෙ පාඨා යුජ්ජන්තියෙව।
bod:584:<b>ඉත්ථම්භූතලක්ඛණෙ</b>ති ඉමං පකාරං ඉත්ථං චීවරුක්ඛිපනං, භවති ගච්ඡතීති භූතො, භික්ඛු। ලක්ඛීයති අනෙනාති ලක්ඛණං, චීවරං। ඉත්ථං භූතො ඉත්ථම්භූතො, තස්ස ලක්ඛණං ඉත්ථම්භූතලක්ඛණං, තස්මිං। කරණවචනං දට්ඨබ්බන්ති යොජනා। ඉත්ථම්භූතලක්ඛණං නාම කිරියාවිසෙසනස්ස සභාවොති ආහ “එකතො වා…පෙ॰… හුත්වාති අත්ථො”ති। <b>අන්තොඉන්දඛීලතො</b>ති ගාමස්ස අන්තොඉන්දඛීලතොති। පඨමො වග්ගො।
sub:2:උජ්ජග්ඝිකවග්ග-අත්ථයොජනා
bod:586:උච්චාසද්දං කත්වා ජග්ඝනං හසනං <b>උජ්ජග්ඝො,</b> සොයෙව <b>උජ්ජග්ඝිකා,</b> තාය। ඉති ඉමමත්ථං දස්සෙන්තො ආහ “මහාහසිතං හසන්තො”ති। <b>එත්ථා</b>ති “උජ්ජග්ඝිකායා”තිපදෙ।
bod:588:<b>කිත්තාවතා</b>ති කිත්තකෙන පමාණෙන, එවං නිසින්නෙසු ථෙරෙසූති සම්බන්ධො, නිද්ධාරණෙ චෙතං භුම්මවචනං। <b>වවත්ථපෙතී</b>ති ඉදඤ්චීදඤ්ච කථෙතීති වවත්ථපෙති। <b>එත්තාවතා</b>ති එත්තකෙන පමාණෙන।
bod:590:නිච්චලං කත්වා කායස්ස උජුට්ඨපනං කායපග්ගහො නාමාති ආහ “නිච්චලං කත්වා”තිආදි। එසෙව නයො බාහුපග්ගහසීසපග්ගහෙසුපීති। දුතියො වග්ගො।
sub:3:ඛම්භකතවග්ග-අත්ථයොජනා
bod:596:ඛම්භො <pb V=1.114/> <pb M=.134/> කතො යෙනාති <b>ඛම්භකතො। ඛම්භො</b>ති ච පටිබද්ධො। කත්ථ පටිබද්ධොති ආහ “කටියං හත්ථං ඨපෙත්වා”ති। සසීසං අවගුණ්ඨයති පරිවෙඨතීති <b>ඔගුණ්ඨිතො</b>ති ආහ “සසීසං පාරුතො”ති।
bod:600:උද්ධං එකා කොටි ඉමිස්සා ගමනායාති <b>උක්කුටිකා</b>ති දස්සෙන්තො ආහ “උක්කුටිකා වුච්චතී”තිආදි। <b>එත්ථා</b>ති “උක්කුටිකායා”තිපදෙ।
bod:601:හත්ථපල්ලත්ථීකදුස්සපල්ලත්ථීකෙසු ද්වීසු දුස්සපල්ලත්ථිකෙ ආයොගපල්ලත්ථීකාපි සඞ්ගහං ගච්ඡතීති ආහ “ආයොගපල්ලත්ථිකාපි දුස්සපල්ලත්ථිකා එවා”ති।
bod:602:සතියා උපට්ඨානං සක්කච්චන්ති ආහ “සතිංඋපට්ඨපෙත්වා”ති।
bod:603:<b>පිණ්ඩපා</b>තං <b>දෙන්තෙපී</b>ති පිණ්ඩපාතං පත්තෙ පක්ඛිපන්තෙපි। පත්තෙ සඤ්ඤා පත්තසඤ්ඤා, සා අස්සත්ථීති <b>පත්තසඤ්ඤී</b>। “කත්වා” තිඉමිනා කිරියාවිසෙසනභාවං දස්සෙති।
bod:604:<b>සමසූපකං පිණ්ඩපාත</b>න්ති එත්ථ සූපපිණ්ඩපාතානං සමඋපඩ්ඪභාවං ආසඞ්කා භවෙය්යාති ආහ “සමසූපකො නාමා”තිආදි। <b>යත්ථා</b>ති පිණ්ඩපාතෙ। භත්තස්ස චතුත්ථභාගපමාණො සූපො හොති, සො පිණ්ඩපාතො සමසූපකො නාමාති යොජනා। ඔලොණී ච සාකසූපෙය්යඤ්ච මච්ඡරසො ච මංසරසො චාති ද්වන්දො। තත්ථ <b>ඔලොණී</b>ති එකා බ්යඤ්ජනවිකති। <b>සාකසූපෙය්ය</b>න්ති සූපස්ස හිතං <b>සූපෙය්යං,</b> සාකමෙව සූපෙය්යං සාකසූපෙය්යං। ඉමිනා සබ්බාපි සාකසූපෙය්යබ්යඤ්ජනවිකති ගහිතා। <b>මච්ඡරසමංසරසාදීනී</b>ති එත්ථ ආදිසද්දෙන අවසෙසා සබ්බාපි බ්යඤ්ජනවිකති සඞ්ගහිතා। තං සබ්බං රසානං රසො <b>රසරසො</b>ති කත්වා “රසරසො”ති වුච්චති।
bod:605:සමපුණ්ණං සමභරිතන්ති වෙවචනමෙව। ථූපං කතො <b>ථූපීකතො</b>ති අත්ථං දස්සෙන්තො ආහ “ථූපීකතො නාමා”තිආදි।
bod:<b>තත්ථා</b>ති <pb M=.135/> “ථූපීකත”න්තිආදිවචනෙ। <b>තෙස</b>න්ති අභයත්ථෙරතිපිටකචූළනාගත්ථෙරානං। ඉති පුච්ඡිංසු, තෙසඤ්ච ථෙරානං වාදං ආරොචෙසුන්ති යොජනා। <b>ථෙරො</b>ති චූළසුමනත්ථෙරො। <b>එතස්සා</b>ති තිපිටකචූළනාගත්ථෙරස්ස <pb V=1.115/>। <b>සත්තක්ඛත්තු</b>න්ති සත්ත වාරෙ। <b>කුතො</b>ති කස්සාචරියස්ස සන්තිකා। <b>තස්මා</b>ති යස්මා යාවකාලිකෙන පරිච්ඡින්නො, තස්මා। ආමිසජාතිකං යාගුභත්තං වා ඵලාඵලං වාති යොජනා। <b>තඤ්ච ඛො</b>ති තඤ්ච සමතිත්ථිකං। <b>ඉතරෙන පනා</b>ති නාධිට්ඨානුපගෙන පත්තෙන පන। යං පූවඋච්ඡුඛණ්ඩඵලාඵලාදි හෙට්ඨා ඔරොහති, තං පූවඋච්ඡුඛණ්ඩඵලාඵලාදීති යොජනා। <b>පූවවටංසකො</b>ති එත්ථ <b>වටංසකො</b>ති උත්තංසො। සො හි උද්ධං තසීයතෙ අලඞ්කරීයතෙති වටංසොති වුච්චති උකාරස්ස වකාරං, තකාරස්ස ච ටකාරං කත්වා, සොයෙව වටංසකො, මුද්ධනි පිලන්ධිතො එකො අලඞ්කාරවිසෙසො। පූවමෙව තංසදිසත්තා පූවවටංසකො, තං। පුප්ඵවටංසකො ච තක්කොලකටුකඵලාදිවටංසකො චාති ද්වන්දො, තෙ।
bod:<b>ඉධා</b>ති ඉමස්මිං සික්ඛාපදෙ। නනු සබ්බථූපීකතෙසු පටිග්ගහණස්ස අකප්පියත්තා පරිභුඤ්ජනම්පි න වට්ටතීති ආහ “සබ්බත්ථ පනා”තිආදි। තත්ථ <b>සබ්බත්ථා</b>ති සබ්බෙසු ථූපීකතෙසූති। තතියො වග්ගො।
sub:4:සක්කච්චවග්ග-අත්ථයොජනා
bod:608:<b>තත්ථ තත්ථා</b>ති තස්මිං තස්මිං ඨානෙ। <b>ඔධි</b>න්ති අවධිං මරියාදං।
bod:610:<b>ථූපකතො</b>ති ථූපමෙව ථූපකං, තතො ථූපකතොති දස්සෙන්තො ආහ “මත්ථකතො”ති।
bod:611:<b>මාඝාතසමයාදීසූ</b>ති “පාණෙ මා ඝාතෙථා”ති රාජානො භෙරිං චරාපෙන්ති එත්ථාති මාඝාතො, සොයෙව සමයො මාඝාතසමයො। ආදිසද්දෙන අඤ්ඤං පටිච්ඡන්නකාරණං ගහෙතබ්බං।
bod:615:<b>තෙස</b>න්ති මයූරණ්ඩකුක්කුටණ්ඩානන්ති। චතුත්ථො වග්ගො।
sub:5:කබළවග්ග-අත්ථයොජනා
bod:617:“මුඛද්වාර”න්ති <pb M=.136/> කම්මස්ස “අනාහටෙ”ති ච “විවරිස්සාමී”ති ච ද්වීසු කිරියාසු සම්බන්ධභාවං දස්සෙතුං වුත්තං “අනාහරිතෙ මුඛද්වාර”න්ති।
bod:618:<b>සකලං හත්ථ</b>න්ති පඤ්චඞ්ගුලිං සන්ධාය වුත්තං।
bod:619:<b>සකබළෙනා</b>ති <pb V=1.116/> එත්ථ කබළසද්දෙන වචනස්ස අපරිපුණ්ණකාරණං සබ්බම්පි ගහෙතබ්බං।
bod:620:<b>පිණ්ඩුක්ඛෙපක</b>න්තිආදීසු විච්ඡත්ථෙ කපච්චයොති ආහ “පිණ්ඩං උක්ඛිපිත්වා උක්ඛිපිත්වා”ති। ත්වාසද්දෙන කිරියාවිසෙසනභාවං දස්සෙති।
bod:624:“අවකිරිත්වා”ති ඉමිනා <b>සිත්ථාවකාරක</b>න්ති එත්ථ අවපුබ්බො කිරධාතුයෙව, න කරධාතූති දස්සෙති।
bod:626:<b>“චපුචපූ”ති එවං සද්ද</b>න්ති “චපුචපූ”ති එවං අනුකරණරවන්ති। පඤ්චමො වග්ගො।
sub:6:සුරුසුරුවග්ග-අත්ථයොජනා
bod:627:<b>“සුරුසුරූ”ති එවං සද්ද</b>න්ති “සුරුසුරූ”ති එවං අනුකරණරවං। දවනං කීළනන්ති ඉමිනා වචනත්ථෙන පරිහාසො <b>දවො</b> නාමාති ආහ “දවොති පරිහාසවචන”න්ති। <b>ත</b>න්ති සො දවො। ලිඞ්ගවිපල්ලාසො හෙස। <b>න කාතබ්බං</b> න කාතබ්බොති සම්බන්ධො। <b>සිලකබුද්ධො</b>ති සිලාය කතො, සිලෙන නියුත්තො වා බුද්ධො। <b>අපටිබුද්ධො</b>ති අපටිවිද්ධො බුද්ධො, පරිහාසවචනමෙතං। <b>ගොධම්මො</b>ති ගුන්නං ධම්මො। <b>අජධම්මො</b>ති අජානං ධම්මො। <b>මිගසඞ්ඝො</b>ති මිගානං සඞ්ඝො। <b>පසුසඞ්ඝො</b>ති පසූනං සඞ්ඝො।
bod:628:“භුඤ්ජන්තෙනා”ති පදං “නිල්ලෙහිතු”න්ති පදෙ භාවකත්තා।
bod:631:<b>එවංනාමකෙ</b>ති <pb M=.137/> “කොකනුද”න්ති එවං නාමං අස්ස පාසාදස්සාති <b>එවංනාමකො,</b> පාසාදො, තස්මිං। “පදුමසණ්ඨානො”ති ඉමිනා පාසාදස්ස සදිසූපචාරෙන “කොකනුදො”ති නාමලභනං දස්සෙති। <b>තෙනා</b>ති පදුමසණ්ඨානත්තා। <b>අස්සා</b>ති පාසාදස්ස। <b>පුග්ගලිකම්පී</b>ති පරපුග්ගලසන්තකං ගහෙතබ්බං “අත්තනො සන්තකම්පී”ති අත්තපුග්ගලසන්තකස්ස විසුං ගය්හමානත්තා। <b>සඞ්ඛම්පී</b>ති පානීයසඞ්ඛම්පි। <b>සරාවම්පී</b>ති පානීයසරාවම්පි। <b>ථාලකම්පී</b>ති පානීයථාලකම්පි।
bod:632:“උද්ධරිත්වා”ති සාමඤ්ඤතො වුත්තවචනස්ස කම්මාපාදානානි දස්සෙතුං වුත්තං “සිත්ථානි උදකතො”ති। <b>භින්දිත්වා</b>ති චුණ්ණවිචුණ්ණානි කත්වා। <b>බහී</b>ති අන්තරඝරතො බහි।
bod:634:<b>සෙතච්ඡත්තන්ති</b> <pb V=1.117/> එත්ථ <b>සෙත</b>සද්දො පණ්ඩරපරියායොති ආහ “පණ්ඩරච්ඡත්ත”න්ති। <b>වත්ථපලිගුණ්ඨිත</b>න්ති වත්ථෙහි සමන්තතො වෙඨිතං। සෙතං ඡත්තං <b>සෙතච්ඡත්තං</b>। කිළඤ්ජෙහි කතං ඡත්තං <b>කිළඤ්ජච්ඡත්තං</b>। පණ්ණෙහි කතං ඡත්තං <b>පණ්ණච්ඡත්තං</b>। මණ්ඩලෙන බද්ධං <b>මණ්ඩලබද්ධං</b>। සලාකාහි බද්ධං <b>සලාකබද්ධං। තානී</b>ති තීණි ඡත්තානි। <b>හී</b>ති සච්චං। යම්පි එකපණ්ණච්ඡත්තන්ති යොජනා। <b>එතෙසූ</b>ති තීසු ඡත්තෙසු। <b>අස්සා</b>ති යස්ස කස්සචි ගහට්ඨස්ස වා පබ්බජිතස්ස වා। <b>සො</b>ති යො කොචි ගහට්ඨො වා පබ්බජිතො වා। <b>ඡත්තපාදුකාය වා</b>ති ඡත්තදණ්ඩනික්ඛෙපනාය පාදුකාය වා। <b>එත්ථා</b>ති ඉමස්මිං සික්ඛාපදෙ।
bod:635:<b>මජ්ඣිමස්සා</b>ති පමාණමජ්ඣිමස්ස। “චතුහත්ථප්පමාණො”තිඉමිනා චතුහත්ථතො ඌනාතිරෙකො දණ්ඩො න දණ්ඩො නාමාති දස්සෙති। දණ්ඩො පාණිම්හි අස්සාති වචනත්ථං අතිදිසන්තො ආහ “වුත්තනයෙනෙවා”ති।
bod:636:<b>“සත්ථපාණිම්හී”</b>ති එත්ථ අසි එව අධිප්පෙතොති ආහ “අසි”න්ති। <b>අසි</b>න්ති ඛග්ගං।
bod:637:“ආවුධං නාම චාපො කොදණ්ඩො”ති පාළියං වුත්තවචනං උපලක්ඛණමෙවාති දස්සෙන්තො ආහ “ආවුධපාණිස්සාති එත්ථා”තිආදි। සබ්බාපි ධනුවිකති ආවුධන්ති වෙදිතබ්බාති යොජනා। යථා අසිං <pb M=.138/> සන්නහිත්වා ඨිතො සත්ථපාණීති සඞ්ඛ්යං න ගච්ඡති, එවං ධනුං කණ්ඨෙ පටිමුක්කො ආවුධපාණීති ආහ “සචෙ පනා”තිආදි, ඉමිනා ආවුධො පාණිනා ගහිතොයෙව ආවුධපාණි නාමාති දස්සෙතීති। ඡට්ඨො වග්ගො।
sub:7:පාදුකවග්ග-අත්ථයොජනා
bod:638:<b>අඞ්ගුලන්තර</b>න්ති පාදඞ්ගුලවිවරං। <b>පාදුක</b>න්ති උපාහනවිසෙසො। සො හි පජ්ජතෙ ඉමායාති පාදුකාති වුච්චති, සා බහුපටලා චම්මමයා වා හොති කට්ඨමයා වා। <b>පටිමුඤ්චිත්වා</b>ති පාදුකං පටිමුඤ්චීත්වා।
bod:640:ද්වීහි ජනෙහි ගහිතොති සම්බන්ධො। <b>වංසෙනා</b>ති වෙණුනා, යානෙ නිසින්නොති සම්බන්ධො। <b>විසඞ්ඛරිත්වා</b>ති විපත්තිං කරිත්වා। <b>ද්වෙපී</b>ති ධම්මකථිකධම්මපටිග්ගාහකසඞ්ඛාතා උභොපි ජනා। <b>වට්ටතී</b>ති දෙසෙතුං වට්ටති।
bod:641:<b>සයනගතස්සා</b>ති <pb V=1.118/> සයනං ගතස්ස, සයනෙ නිපන්නස්සාති අත්ථො। නිපන්නස්ස දෙසෙතුං න වට්ටතීති සම්බන්ධො।
bod:642:තීසු පල්ලත්ථිකාසු යාය කායචි පල්ලත්ථිකාය නිසින්නස්ස ධම්මං දෙසෙතුං න වට්ටතීති දස්සෙන්තො ආහ “පල්ලත්ථිකායා”තිආදි।
bod:643:යථා වෙඨියමානෙ කෙසන්තො න දිස්සති, එවං වෙඨිතසීසස්සාති යොජනා।
bod:647:ඡපකසද්දස්ස ච චණ්ඩාලසද්දස්ස ච වෙවචනත්තා වුත්තං “චණ්ඩාලස්සා”ති। චණ්ඩාලො හි සං සුනඛං පචතීති <b>ඡපකො</b>ති වුච්චති සකාරස්ස ඡකාරං කත්වා। ඡපකස්ස එසා <b>ඡපකී,</b> චණ්ඩාලභරියා। <b>යත්රා</b>ති එත්ථ ත්රපච්චයො පච්චත්තෙ හොතීති ආහ “යො හි නාමා”ති। යො රාජා උච්චෙ ආසනෙ නිසීදිත්වා මන්තං පරියාපුණිස්සති නාම, අයං රාජා යාව අතිවිය අධම්මිකොති වුත්තං හොති। <b>“සබ්බමිද”</b>න්ති අයං සද්දො ලිඞ්ගවිපල්ලාසොති ආහ “සබ්බො අය”න්ති <pb M=.139/>। “ලොකො”ති ඉමිනා ඉධසද්දස්ස විසයං දස්සෙති। චරිමසද්දො අන්තිමපරියායො। <b>අන්තිමො</b>ති ච ලාමකො। <b>ලාමකො</b>ති ච නාම ඉධ විපත්තීති ආහ “සඞ්කර”න්ති। <b>සඞ්කර</b>න්ති විපත්තිං। “නිම්මරියාදො”ති ඉමිනා “සඞ්කරං ගතො”ති පදානං අධිප්පායත්ථං දස්සෙති। චරිමං ගතං <b>චරිමගතං,</b> සබ්බො අයං ලොකො චරිමගතොති අත්ථො। ඉධ ච ජාතකෙ (ජා॰ 1.4.33) ච කෙසුචි පොත්ථකෙසු “චමරිකත”න්ති පාඨො අත්ථි, සො අයුත්තොයෙව। <b>තත්ථෙවා</b>ති අම්බරුක්ඛමූලෙයෙව। <b>තෙස</b>න්ති රාජබ්රාහ්මණානං।
bod:<b>තත්ථා</b>ති තිස්සං ගාථායං। <b>පාළියා</b>ති අත්තනො ආචාරපකාසකගන්ථසඞ්ඛාතාය පාළියා। <b>න පස්සරෙ</b>ති එත්ථ රෙසද්දො අන්තිස්ස කාරියොති ආහ “න පස්සන්තී”ති। <b>යො චාය</b>න්ති යො ච අයං। <b>අයං</b>සද්දො පදාලඞ්කාරමත්තො, බ්රාහ්මණොති අත්ථො। <b>අධීයතී</b>ති අජ්ඣායති, සික්ඛතීති අත්ථො।
bod:<b>තතො</b>ති බොධිසත්තෙන වුත්තගාථාතො පරන්ති සම්බන්ධො। <b>තස්සා</b>ති ගාථාය। <b>භො</b>ති බොධිසත්තං ආමන්තෙති। “භුත්තො”ති පදස්ස කම්මවාචකභාවමාවිකාතුං වුත්තං “මයා”ති। <b>අස්සා</b>ති ඔදනස්ස। ඉමිනා සුචි පරිසුද්ධං මංසං <b>සුචිමංසං,</b> තෙන උපසෙචනමස්සාති <b>සුචිමංසූපසෙචනො</b>ති බාහිරත්ථසමාසං දස්සෙති। <b>ධම්මෙ</b>ති ආචාරධම්මෙ। <b>බද්ධො හුත්වා</b>ති ථද්ධො හුත්වා, අයමෙව වා පාඨො <pb V=1.119/>। <b>වණ්ණ</b>සද්දස්ස සණ්ඨානාදිකෙ අඤ්ඤෙ අත්ථෙ පටික්ඛිපිතුං වුත්තං “පසත්ථො”ති। <b>ථොමිතො</b>ති තස්සෙව වෙවචනං।
bod:<b>අථා</b>ති අනන්තරෙ। <b>න</b>න්ති බ්රාහ්මණං। <b>තස්සා</b>ති ගාථාද්වයස්ස। <b>බ්රාහ්මණා</b>ති පුරොහිතං ආලපති। <b>සම්පතී</b>ති සන්දීට්ඨිකෙ। “යා වුත්ති විනිපාතෙන, අධම්මචරණෙන වා”ති පදානං සම්බන්ධං දස්සෙතුං වුත්තං “නිප්පජ්ජතී”ති।
bod:<b>මහාබ්රහ්මෙ</b>ති එත්ථ බ්රහ්මසද්දො බ්රාහ්මණවාචකොති ආහ “මහාබ්රාහ්මණා”ති। <b>අඤ්ඤෙපී</b>ති රාජබ්රාහ්මණෙහි අපරෙපි। “පචන්තී”ති වුත්තෙ <pb M=.140/> අවිනාභාවතො “භුඤ්ජන්තී”ති අත්ථොපි ගහෙතබ්බොති ආහ “පචන්ති චෙව භුඤ්ජන්ති චා”ති। “න කෙවල”න්තිආදිනා <b>අඤ්ඤෙපී</b>ති එත්ථ පිසද්දස්ස සම්පිණ්ඩනත්ථං දස්සෙති, ත්වං ආචරිස්සසීති සම්බන්ධො। පුන <b>ත්ව</b>න්ති තං, උපයොගත්ථෙ චෙතං පච්චත්තවචනං, “මා භිදා”තිඉමිනා සම්බන්ධිතබ්බං। “පාසාණො”තිඉමිනා <b>අස්ම</b>සද්දො පාසාණපරියායොති දස්සෙති। <b>තෙනා</b>ති භින්දනහෙතුනා।
bod:648:අත්තනො කඞ්ඛාඨානස්ස පුච්ඡනං සන්ධාය වුත්තං “න කථෙතබ්බ”න්ති।
bod:649:<b>සමධුරෙනා</b>ති සමං ධුරෙන, සමං මුඛෙනාති අත්ථො।
bod:652:යං මූලං වා යා සාඛා වා ගච්ඡතීති යොජනා। <b>ඛන්ධෙ</b>ති රුක්ඛස්ස ඛන්ධෙ। <b>නික්ඛමතී</b>ති උච්චාරපස්සාවො නික්ඛමති। <b>තිණණ්ඩුපක</b>න්ති තිණෙන කතං, තිණමයං වා අණ්ඩුපකං। <b>එත්ථා</b>ති උච්චාරපස්සාවඛෙළෙසු।
bod:653:අධිප්පෙතඋදකං දස්සෙතුං වුත්තං “පරිභොගඋදකමෙවා”ති। සත්තමො වග්ගො।
bod:<b>එත්ථා</b>ති සෙඛියෙසු। <b>සූපබ්යඤ්ජනපටිච්ඡාදනෙ</b>ති සූපබ්යඤ්ජනෙ ඔදනෙන පටිච්ඡාදෙති। සමත්තා සෙඛියා।
sub:8:සත්තාධිකරණසමථ-අත්ථයොජනා
bod:655:සඞ්ඛ්යං <pb V=1.120/> පරිච්ඡිජ්ජතීති <b>සඞ්ඛ්යාපරිච්ඡෙදො। තෙස</b>න්ති චතුබ්බිධානමධිකරණානං। <b>තස්සා</b>ති තෙසං ඛන්ධකපරිවාරානං। <b>තත්ථෙවා</b>ති තෙසු එව ඛන්ධකපරිවාරෙසු। <b>සබ්බත්ථා</b>ති සබ්බෙසු සික්ඛාපදෙසූති।
cen:ඉති සමන්තපාසාදිකාය විනයසංවණ්ණනාය
cen:භික්ඛුවිභඞ්ගවණ්ණනාය යොජනා සමත්තා।
cen:ජාදිලඤ්ඡිතනාමෙන නෙකානං වාචිතො මයා।
cen:සාධුං මහාවිභඞ්ගස්ස, සමත්තො යොජනානයොති।
