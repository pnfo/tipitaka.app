cha:සමන්තකූටවණ්ණනා <pb V=.1/>
cen:॥නමො තස්ස භගවතො අරහතො සම්මාසම්බුද්ධස්ස॥
gax:1:සතතවිතත කිත්තිං ධස්තකන්දප්පදප්පං
gax:තිභවහිතවිධානං සබ්බලොකෙකකෙතුං,
gax:අමිතමතිමනග්ඝං සන්තිදං මෙරුසාරං
gae:සුගතමහමුදාරං රූපසාරං නමාමි।
gax:2:හතදුරිතතුසාරං මොහපඞ්කොපතාපං
gax:මනකමලවිකාසං ජන්තුනං සෙසකානං,
gax:කුමතිකුමුදනාසං බුද්ධපුබ්බාචලග්ගා
gae:උදිතමහමුදාරං ධම්මභානුං නමාමි।
gax:3:සකලවිමලසීලං ධුතපාපාරිජාලං
gax:සුරනරමහනීයං පාහුනෙය්යාහුනෙය්යං,
gax:උජුපථපටිපන්නං පුඤ්ඤඛෙත්තං ජනානං
gae:ගණමහමභිවන්දෙ සාරදං සාදරෙන।
gax:4:ඉති කළිත පණාමා හන්ත්ව සබ්බොපසග්ගෙ
gax:සුගතවිමල පාදම්භොජසම්පාත පූතං,
gax:සුමනසිඛරිරාජං වණ්ණයිස්සං සුරානං
gae:වසති මතුලමෙතං සාධුජන්තු සුණන්තු।
gax:5:සවණා ලපනා චෙව සතියා චාපි වන්දනා,
gae:යස්ස සම්මා සුඛී හොතී නිබ්බාණඤ්චාධිගච්ඡති।
gax:6:<pb V=.2/> තස්මා සප්පුරිසෙහෙ’දං පත්ථෙන්තෙහි තිසම්පදං,
gae:සවණීයඤ්හි සාධූහි අචික්ඛිත්තෙන චෙතසා।
gax:7:යො ලොකතිලකො නාථො පූරෙත්වා දස පාරමී,
gae:ජාතොසි තුසිතෙ කායෙ සන්තුසිතො’ති විස්සුතො।
gax:8:ආරාධිතො සුරාදීහි කාලො මාරිස තෙ අයං,
gae:තිණ්ණො තාරයිමං ලොකං බහූ අප්පරජක්ඛකා।
gax:9:එතදත්ථාය තෙ වීර පූරිතා දස පාරමී,
gae:බාහුං පිතුස්ස පුත්තො’ව ලොකො ආලම්බතෙ තුවං।
gax:10:තෙසං තං වචනං සුත්වා මහාසත්තො මහාමතී,
gae:විලොකනෙ විලොකෙත්වා පඤ්චාමල විලොචනො।
gax:11:ජම්බුදීපග්ගකමලෙ කණ්ණිකා’ව මනොරමා,
gae:පුරී කපිළවත්ථූ’සි විසාණා’ව සුධාසිනං।
gax:12:සිඞ්ගීනික්ඛමයාභාස තුඞ්ගසිඞ්ගසමඞ්ගිතා,
gae:මණිසීහපඤ්ජරාකිණ්ණ පාසාදා යත්ථ භාසරෙ।
gax:13:සඝනෙ ගගනෙ නිච්චං සතෙරතසතානි’ව,
gae:අනිලෙරිතපජ්ජොත සොණ්ණකෙතු අහූ යහිං।
gax:14:ජනානං නීලනෙත්තෙහි වදනෙහි තු යා පුරී,
gae:මධුපාලිසමොනද්ධ කඤ්ජිනී සිරිමාවහෙ।
gax:15:රඞ්ගතුඞ්ගතුරඞ්ගෙහි ගජ්ජිතෙහි ච යා පුරී,
gae:සඝොසුත්තුඞ්ගකල්ලොල ලොලසාගරසන්තිභා।
gax:16:අව්හමානා’ව දෙවානං පුරලඛ්යා භුජා ඉව,
gae:මන්දානිලෙරිතා තුඞ්ග නානාරාගද්ධජා යහිං।
gax:17:නානාවෙසධරා යස්මිං නානාභූසණ භූසිතා,
gae:නානාසම්පත්තිසංයුත්තා නානාවිජ්ජාසු පාරගා।
gax:18:<pb V=.3/> නවයොබ්බන උද්දාමා රූපෙන ච මනොහරා,
gae:සච්චෙසු නිරතා නිච්චං අනක්කුට්ඨකුලා සියුං।
gax:19:නිච්චං කීළා විදද්ධාහි නරනාරීහි සෙවිතා,
gax:යා පුරී සාධුරූපා’සි මධුරාලාපිනීහි ච।
gax:20:තස්මිං සද්ධාදයොපෙත ඔක්කාකකුලකෙතුකො,
gae:සුද්ධොදනව්හයො ආසී විස්සුතො භුවනත්තයෙ।
gax:21:යස්සඞ්ඝිකමලෙ සබ්බ භුභුජානං මහීතලෙ,
gae:කිරීටමණිහිඞ්ගාලි කීළන්තී’ව නිරන්තරං।
gax:22:යස්ස පත්ථටතෙජෙන පුරනෙතාපි දිවාකරො,
gae:වහනීච’ම්බරෙ ලීලං ඔසධීපතිනො දිවා।
gax:23:යස්ස දානප්පවාහො තු නානායාචක ජන්තුනං,
gae:මනොදධීසු වෙලන්තෙතික්කමන්තොව සත්තතං।
gax:24:මතියා සුරමන්තීව ධනෙන ධනදො විය,
gae:රූපෙන කුසුමෙසු’ව යො ජුම්හති මහීතලෙ।
gax:25:තස්සාභිසිත්තා රජ්ජෙන මහාමායාති විස්සුතා,
gae:චන්දිකා විය චන්දස්ස ගිරිරාජා’ව කපාලිතො।
gax:26:ලක්ඛී’ව වාසුදෙවස්ස සීතා’ව රාමරාජිනො,
gae:මහෙසීසි වරාරොහා සුන්දරී සුන්දරාධරා।
gax:27:තස්සා කුච්ඡිකරණ්ඩම්හි අනග්ඝරතනං විය,
gae:ඛත්තිංසාහි නිමිත්තෙහි විම්හාපෙන්තො සදෙවකං।
gax:28:සිතම්බුජකරො සන්තො සිතෙභච්ඡාපකො විය,
gae:කත්වා පදක්ඛිණං මාතු පටිසන්ධිමගණ්හි සො।
gax:29:දසෙකාදසමාසෙන තස්සෙවං ආසි චෙතනා,
gae:පස්සිතුං සකඤාතීනං ගන්ත්වාන නගරං තදා।
gax:30:<pb V=.4/> නිවෙදෙත්වා තමත්ථං සා රඤ්ඤො තෙන සුසජ්ජිතෙ,
gae:සපරිච්ඡදා තදා මග්ගෙ ගච්ඡන්ති අන්තරාපථෙ।
gax:31:දෙවතානං මනොනන්දකර නන්දන සන්නිභං,
gae:දිස්වාන ලුම්බිනිං නාම උය්යානං මනනන්දනං।
gax:32:තස්මිං කීළිතුමුස්සාහා පවිසිත්වාන තං වනං,
gae:කීළන්ති උපගන්ත්වාන මඞ්ගලං සාලපාදපං।
gax:33:විලොල පල්ලවාකිණ්ණං සුඵුල්ලකුසුමොනතං,
gae:ගහෙත්වා සාලසාඛං සා සුරත්තකර පල්ලවා।
gax:34:දෙවෙහි ගහිතා’රක්ඛා මහමානෙ සදෙවකෙ,
gae:ජනෙසි තනයං මායා තත්රට්ඨා ලොකලොචනං।
gax:35:බ්රහ්මානො ලොකපාලා ච මනුස්සා කමතො තදා,
gae:සොණ්ණජාලාජිනාදීහි ගණ්හිංසු ජනනන්දනං।
gax:36:මහිං පතිට්ඨිතො ධීරො පස්සිත්වාන තතො දිසා,
gae:උත්තරාභිමුඛො සත්තපදං ගණ්ත්වා’ම්බුජෙ ඨිතො।
gax:37:දිසන්තමවලොකෙත්වා සුඵුල්ලම්බුජලොචනො,
gae:නිච්ඡාරෙසාසභිං වාචං අග්ගො සෙට්ඨො’තිආදිනා।
gax:38:බ්රහ්මාමරනරාදීහි පූජිතො ච නමස්සිතො,
gae:කමෙන අභිවඩ්ඪන්තො ජුණ්හපක්ඛෙ සසී යථා।
gax:39:බ්රහ්මූනං ඡත්තඡායාය මන්දාරකුසුමන්තරෙ,
gae:සානන්දාමන්දදෙවෙහි ධුතචාමරමජ්ඣගො।
gax:40:දිබ්බෙහි රූපසද්දෙහි ගන්ධෙහි ච රසෙහි ච,
gae:ඵොට්ඨබ්බෙහි ච දිබ්බෙහි මොදමානො අනෙකධා।
gax:41:දිබ්බෙහි රමණීයෙහි නච්චෙහි වාදිතෙහි ච,
gae:පදානෙකසහස්සෙහි ථූයමානගුණාකරො।
gax:42:<pb V=.5/> පත්වා සොළසමං වස්සං ඤාතිසඞ්ඝස්ස මජ්ඣගො,
gae:දස්සෙත්වා’සෙසසිප්පං තං ලොකෙ විජ්ජති යං තදා।
gax:43:ඤාතිසඞ්ඝං පමොදෙන්තො දෙවෙ ච මනුජෙ’පි ච,
gae:ලද්ධා යසොධරං දෙවිං’නුකූලං ජාතිජාතියං।
gax:44:සොණ්ණදප්පණසඞ්කාස සොම්මානන විභුසිතං,
gae:නීලනීරජසඞ්කාස විසාලායත ලොචනං।
gax:45:සිඞ්ගාරමන්දිරද්වාරෙ ධජොපමභමුද්වයං,
gae:හෙමකාහලසඞ්කාස නාසිකං රූපලක්ඛියා
gax:46:නීලවෙල්ලිතධම්මිල්ල ජිමුතොභය කොටියං,
gae:නිච්චවිජ්ජුල්ලතාචක්ක මනුඤ්ඤකණ්ණපාසකං।
gax:47:සාතකුම්භනිභාභාස පයොධරඝටද්වං,
gae:සුවණ්ණද්දිතටායාත නිජ්ඣරාකාරහාරකං
gax:48:දෙහදෙවද්දුමාලම්බ පාරොහාභභුජද්වයං,
gae:අඞ්ගුලීපල්ලවන්තම්බු බින්දුචාරු නඛාවලිං।
gax:49:දෙහමාලාලිමාලාභ රොමරාජිවිරාජිතං,
gae:රූපණ්ණවතරඞ්ගාහ වලිත්තය විචිත්තකං।
gax:50:සොණ්ණරම්භාසමාවට්ට පිණොරුද්වය සුන්දරං,
gae:සන්නිරකලිකාකාර චාරුජඞ්ඝා විභූසිතං।
gax:51:පච්චක්ඛරූපලක්ඛිඤ්ච ලීලානිචය සන්නිභං,
gae:ගුණානමාකරං සාධු වෙලංව රතිසාගරෙ।
gax:52:කන්තො වසන්තරාජා’ව කන්දප්පො’ව සුරූපවා,
gae:සසී’ව දස්සනීයො ච සූරියො විය තෙජවා।
gax:53:අචලත්තෙන මෙරූව ගම්භීරෙනණ්ණවො විය,
gae:බ්රහ්මස්සරො පියංවාදී පඤ්ග්ඤාය ච අනූපමො।
gax:54:<pb V=.6/> වසන්තො සො මහාවීරො පුරස්මිං කපිලව්හයෙ,
gae:දිස්වා නිමිත්තෙ චතුරො උය්යාන ගමනඤ්ජසෙ।
gax:55:පබ්බජ්ජාභිරතො නාථො ගන්ත්වා උය්යානභූමියං,
gae:සුඵුල්ලචම්පකාසොක නාගාදා’ගෙහි මණ්ඩිතං।
gax:56:ඵුල්ලපඞ්කජ කළ්හාර ජලාජලය සතාකුලං,
gae:මන්දමන්දානිලායාත නානාමොදෙහි වාසිතං।
gax:57:සරා සරං සමායාත මධුබ්බත නිසෙවිතං,
gae:ඵලපුප්ඵරසුද්දාම ද්විජ සඞ්ඝ නිකූජිතං।
gax:58:නච්චන්ත මත්තමොරානං නිච්චං මණ්ඩපසන්තිභං,
gae:දිබ්බන්ත මිගසග්ඝානං කීළාමණ්ඩප සන්නිභං।
gax:59:සමීර සිසිරොදාර ධාරාසීකර වාරිහි,
gae:ධාරාමණ්ඩප පන්තීහි ජනානන්දකරං වරං।
gax:60:උය්යානවනමාගම්ම දෙවරාජාව නන්දනං,
gae:කීළන්තො නිජපුත්තස්ස සුත්වාන ජාතසාසනං।
gax:61:නිවත්තො විස්සකම්මෙන සහස්සක්ඛොව භූසිතො,
gae:පුරං පවිසමානොව කිසා ගොතමි භාසිතං।
gax:62:සුත්වාන නිබ්බුතපදං තදා චිත්තානුකූලකං,
gae:සන්තුට්ඨො සානුරාගො ච ලක්ඛග්ඝං තාරභාසුරං।
gax:63:හාරං තිස්සාය පෙසෙත්වා ගන්ත්වාන සකමන්දිරං,
gae:දෙවරාජවිලාසෙන නිසීදි පවරාසනෙ।
gax:64:අථාගම්ම තදා නෙකනාටිකා පරිවාරයුං,
gae:වජ්ජන්ති භෙරියො තාසු පග්ගය්හ කාචි නාරියො।
gax:65:නානාලයසමාකිණ්ණං ගීතං ගායන්ති කාචි’පි,
gae:ධමන්ති සුසිරං කාචි කාචි වාදෙන්ති තන්තියො।
gax:66:<pb V=.7/> චාරු බිම්බාධරාරම්ම පයොධරභරා සුභා,
gae:විසාලායත නීලක්ඛා සොමසොම්මානනා තදා।
gax:67:නච්චන්ති පුරතො තස්ස භෙරිමණ්ඩල මජ්ඣගා,
gae:දෙවකඤ්ඤාව රඞ්ගම්හී රසභාවනිරන්තරං।
gax:68:දිස්වාන සො තමච්ඡරියං විරත්තො විසයෙ තදා,
gae:උරත්තාළඤ්ච අද්දක්ඛි සබ්බන්තං භෙරිතාළනං।
gax:69:පරිදෙවං’චුපට්ඨාසි ගීතං සංසාරසාගරෙ,
gae:වායුවෙග විකාරං’ව නච්චං චින්තෙසි නායකො।
gax:70:’කදාහං ඝරමොස්සජ්ජ පබ්බජ්ජාසිරි මුබ්බහෙ?’
gae:ඉච්චෙවං චින්තයන්තො සො සුපන්තොව සයී තහිං।
gax:71:’යං නිස්සාය මයං එත්ථ නච්චගීතෙසු ව්යාවටා,
gae:සො’යං’දානි සුපී’ අම්හෙ කස්සදානි කරොම තං?।
gax:72:ඉති චින්තිය තෙ තත්ථ තුරියෙසු සකෙ සකෙ,
gae:ආලම්බා සයිතා කඤ්ඤා සුසඤ්ඤාඤ්ඤමනිස්සිතා।
gax:73:ඛාදන්ති කාචි දන්තානි කාචි ලාලා වහන්තියො,
gae:කාචි රුදන්තියො තත්ථ විලපන්ති අථා’පරා।
gax:74:කාකච්ඡන්ති’පි සෙම්හම්පි ගිලන්ති ච චමන්ති ච,
gae:කරොන්ති නාදං නාසාය ඝරූ’ති ච ඛිපන්ති ච।
gax:75:මුත්තයන්ති තදා කාචි රහස්සං විචරන්ති ච,
gae:දුග්ගන්ධං වාති තං ඨානං සුසානං ආමකං යථා।
gax:76:පබුද්ධො අඩ්ඪරත්තම්හි ගතෙ තත්ථ නිසීදිය,
gae:අද්දක්ඛි තාසං නෙකානි විකාරානි තහිං තදා।
gax:77:තස්සෙවං පෙක්ඛමානස්ස භවෙ සංවිග්ගචෙතසො,
gae:ආදිත්තංව උපට්ඨාසි මනෙ ඛලු භවත්තයං।
gax:78:<pb V=.8/> දාවානල සමාදිත්ත මහාරඤ්ඤායථා ගජො,
gae:තථෙවාසි නරින්දස්ස ගෙහතො ගමනෙ මතී।
gax:79:තතො වුට්ඨාය සයනා කරොන්තො අභිනික්ඛමං,
gae:විතක්කෙසි මහාරාජා පස්සිතුං සකමත්රජං।
gax:80:පවිසිත්වා තතො ගබ්භං සනිකං සන්තමානසො,
gae:පස්සිත්වා සහ පුත්තෙන නිද්දායන්තිං යසොධරං।
gax:81:චිරාගතං මහාපෙමං ධාරයං සකමානසෙ,
gae:බුද්ධො හුත්වාපි’මං සක්කා පස්සිතුං ඉති චින්තිය।
gax:82:ගතො නාථො තතො ඨානා බොධියා බද්ධමානසො
gae:තදහෙවාසි බුද්ධොති කාමුකො කො න චින්තයෙ।
gax:83:සිනෙරු මුද්ධරන්තොව පාදුද්ධරිය නික්ඛමං,
gae:ඡන්නමාහූය ආනීතං කන්ථකං තුරගාධිපං।
gax:84:අස්සරාජං තමාරුය්හ සහ ඡන්නෙන රත්තියං,
gae:දෙවෙහි විවටද්වරා පටිපජ්ජි මහාපථං।
gax:85:චක්කවාළෙසු නෙකෙසු දෙවතා සුසමාගතා,
gae:දීපධූපද්ධජෙහෙ ච ගන්ධමාලෙහි පූජයුං।
gax:86:පුරතො සට්ඨීසහස්සානි දණ්ඩදීපානි ධාරයුං,
gae:තථා දක්ඛිණපස්සම්හි වාමපස්සෙ ච පච්ඡතො।
gax:87:ගගනා පුප්ඵවස්සානි වස්සාපෙසුං ඡ දෙවතා,
gae:මන්දාරවං කොකනදං සුගන්ධං චිත්තපාට ලිං।
gax:88:චම්පකා සොක පුන්නාග නාගපූගාග සම්භවං,
gae:මාලතීවස්සිකීයාදී නානාවල්ලීහි සම්භවං।
gax:89:පදුමුප්පල කලහාර කුමුදාද්යාම්බු සම්භවං,
gae:සුගන්ධමධු මත්තාහි ඡප්පදාලීහි කූජිතං।
gax:90:<pb V=.9/> පුප්ඵවස්සං පවස්සිත්ථ තිංසයොජනමඤ්ජසෙ,
gae:පසත්තො තත්ථ තුරගො දුක්ඛතො අගමී තදා।
gax:91:එවං පූජාවිධානෙහි ගන්ත්වා’නොමං මහානදිං,
gae:සිතසෙකත සඞ්කිණ්ණං බහුමීනකුලාකුලං।
gax:92:තීරට්ඨො පස්සි සො ධීරො ගඞ්ගානාරිං රසාවහං,
gae:කරොන්තිං වීචිබාභාති එණෙපුප්ඵොපහාරකං।
gax:93:අස්සෙන තං මහානොමං ලඞ්ඝාපෙත්වා මහාමතී,
gae:පරතීරෙ පතිට්ඨාසි විමලෙ වාලුකා තලෙ।
gax:94:පබ්බජිතුං මයෙත්ථෙව යුත්තං නො මෙ පපඤ්චිතුං,
gae:ඉති චින්තිය ඔභාය ධාරිතාභරණානි සො।
gax:95:ඡන්නස්ස පටියාදෙත්වා කන්ථකඤ්ච හයාධිපං,
gae:නිසිතං ඛග්ගමුග්ගය්හ සමොලිං ඡින්දි කුන්තලං।
gax:96:එවමාවජ්ජයං නාථො සචෙ’හං සුගතො භවෙ,
gae:තිට්ඨතු ගගනෙ ගන්ත්වා ඉති උක්ඛිපි ච’ම්බරං।
gax:97:තතො සක්කො මහග්ඝෙන මණිචඞ්ගොටකෙන තං,
gae:පටිග්ගහෙත්වා සිරසං නෙත්වා දෙවපුරං චරං।
gax:98:කාරෙත්වා මණිථූපං සො නීධෙත්වා තං සිරොරුහං,
gae:අත්ථාහං පතිමානෙති සහදෙවෙහි නෙකධා।
gax:99:මහාබ්රහ්මොපනීතට්ඨපරික්ඛාරං මහාමතී,
gae:පටිග්ගහෙත්වා කාසාවං නිවත්ථො පාරුතො තදා।
gax:100:පුබ්බෙ වියම්බරං ගය්හ අම්බරෙ ඛිපි නායකො,
gae:පටිග්ගහෙත්වා තං බ්රහ්මා නෙත්වා බ්රහ්මපුරං චරං।
gax:101:ද්වාදසයොජනුබ්බෙධං කත්වා ථූපවරං සුභං,
gae:තත්ථ තං නිදහිත්වාන පණිපාතෙති සබ්බදා।
gax:102:<pb V=.10/> සම්පුණ්ණ මනසඞ්කප්පො පබ්බජ්ජාසිරි මුබ්බහං,
gae:ඡාදෙන්තො කාමලෙනෙව මරුං චඞක්කමි නායකො।
gax:103:තතො අම්බවනං ගන්ත්වා වින්දන්තො පීතිජං සුඛං,
gae:වීතිනාමයි සත්තාහං රම්මෙ පාදපමණ්ඩපෙ।
gax:104:තතො රාජගහං ගන්ත්වා පාරුපිත්වා චීවරං,
gae:ගහෙත්වා මණිවණ්ණං සො පත්තං කරතලම්බුජා।
gax:105:බත්තිංස ලක්ඛණූපෙතො අනුබ්යඤ්ජන මණ්ඩිතො,
gae:බ්රහ්මුජ්ජුගත්තො භගවා පුරසෙට්ඨමුපාගමි।
gax:106:විසිඛන්තරෙන ගච්ඡන්තං ලොකෙකනයනං ජනා,
gae:දිස්වා එවං විචින්තෙසුං නායං යො සො ජනාධිපො।
gax:107:කාමං පුරවධුසොම්ම වත්තසම්බන්ධකාරණා,
gae:චන්දො’යමාගතො අජ්ජ සකවෙසෙන නො මති।
gax:108:සුත්වාන තං තදා කෙචි හසන්තා වචනන්තරං,
gae:නායං සසී සසඞෙකා සො භානුමෙසො’ති නො මති।
gax:109:බොධෙතුමාගතො කාමං පොරීනං වදනම්බුජෙ,
gae:සකීයෙනෙව රූපෙන විම්හයං පොරිමානුසෙ।
gax:110:කිං භො උම්මත්තකා අත්ථ එවං මා වදථා’ධුනා,
gae:සතරංසී උණ්හරංසී න සො එසො අවිග්ගහො।
gax:111:කාමෙනාලසජන්තුහි කීළිතුං පුරමාගතො,
gae:සරූපෙන න නො අත්ථි සංසයො බලු මානසෙ।
gax:112:තෙසං තං වචනං සුත්වා හසන්තා කෙචි ජන්තුනො,
gae:තුම්හෙ ඛලූ න ජානාථ සබාණෙ සධනූ හි සො।
gax:113:ඉස්සරො කන්තරූපෙන තුඞ්ගමන්දිරතා පුරං,
gae:කෙලාසො ඉති සම්පත්තො ජහාථ විමතිං ඉධ।
gax:114:<pb V=.11/> තෙසම්පි වචනං සුත්වා හසන්තෙකෙ ජනා තදා,
gae:නායං හරො තිනෙත්තො සො කෙසවෙසො ඉධාගතො।
gax:115:විචිණන්තො සිරිං අජ්ජ පුරසෙට්ඨමුපාගතං,
gae:වෙසෙනඤ්ඤෙන මඤ්ඤාම එත්ථ නො නත්ථි සංසයො।
gax:116:පහරිත්වා කරං කෙචි සුත්වා තං වචනං නරා,
gae:හසන්තෙවං තදාවොචුං වාසුදෙවො න වෙ අයං।
gax:117:කාමං සරොජනාභො සො වාමනො කණ්හවිග්ගහො,
gae:අයමඤ්ඤතරචණ්ණෙන ආගතො පාකසාසනො।
gax:118:පුරං දෙවපුරන්තෙතං මඤ්ඤමානො මහාජුතිං,
gae:පස්සිතුන්ති පටිඤ්ඤාතො මා භොන්තො විලපන්තු වෙ।
gax:119:සුත්වා තෙසං ගිරං කෙචි කෙළිං කත්වාන නෙකධා,
gae:තුම්හෙ සක්කං න ජානාථ සො හි භො වජිරායුධො।
gax:120:එසො හි භො මහාබ්රහ්මා බ්රහ්මලොකා ඉධාගතො,
gae:පමත්තා කින්නු වෙදම්හී බ්රහ්මබන්ධු පුරෙ ඉධ।
gax:121:අථෙසං වචනං සුත්වා කෙචි පණ්ඩිතජාතිකා,
gae:නෙතෙ චන්දාදයො කාමං මා මොහං භො පකාසථ।
gax:122:චතුරානනො මහාබ්රහ්මා සොමසොම්මානනො අයං,
gae:සමන්තපොත්ථකො බ්රහ්මා පත්තහත්ථො’යමබ්භුතො।
gax:123:කාමං පාරමිතාපුණ්ණ පසත්ථො පුරිසො අයං,
gae:නිච්චං වන්දථ පූජෙථ ථොමෙථෙතං මහාජුතිං।
gax:124:එවං වදන්තා සබ්බෙ තෙ නාගරා පුරිසුත්තමං,
gae:ගන්ධපුප්ඵෙහි පුජෙන්තා නමස්සන්තා තමන්වගුං।
gax:125:නෙත්තාරිත්තෙහි පාජෙන්තා මුනිනො රූපසාගරෙ,
gae:ජන්තවො මනනාවායො පාරං පස්සිංසු නො තදා।
gax:126:<pb V=.12/> තදා ලොකෙකනයනො සපදානෙන වීථියං,
gae:චරං යාපනමත්තංව ලද්ධාගම්ම පුරා බහි।
gax:127:පණ්ඩවං ගිරිමාසජ්ජ තස්සච්ඡායාය සො මුනි।
gae:සඞ්ඝාටිං පඤ්ඤපෙත්වාන නිසජ්ජ පුරිසාසභො।
gax:128:අදිට්ඨපුබ්බං දිස්වාන පත්තෙ මිස්සකභොජනං,
gae:සඤ්ජාතපටිකූලො තං නුදිත්වා පච්චවෙක්ඛණා।
gax:129:අමතං විය තං භුත්වා වික්ඛාලෙත්වා මුඛං දකා,
gae:පත්තෙ වත්තං චරිත්වාන මුහුත්තං තත්ථ විස්සමි।
gax:130:පවත්තිං තං නිසාමෙත්වා බිම්බිසාරො නරිස්සරො,
gae:සීඝං තමුපගන්ත්වාන කතානුඤ්ඤො නිසීදිය।
gax:131:නිමන්තයිත්වා රජ්ජෙන අනිච්ඡන්තෙ යතිස්සරෙ,
gae:අනුග්ගහාය මෙ යුත්තං බුද්ධභූතෙනිධාගමං।
gax:132:එවං නිමන්තිතො තෙනාධිවාසෙත්වා මහාමතී,
gae:අගමාසුරුවෙලාය මතුලොරු පරක්කමො।
gax:133:පධානං පදහිත්වාන ඡබ්බස්සමතිදුක්කරං,
gae:පකාසෙත්වාන ලොකස්ස මොක්ඛං නත්ථිති තෙන සො।
gax:134:තතොප්පභුති වත්තන්තො මජ්ඣිමප්පටි පත්තියං,
gae:කායස්සානුග්ගහං කත්වා තතො සම්පිණිති’න්ද්රියො।
gax:135:මූලෙ’ජපාලනිග්රොධපාදපස්ස මහාමුනි,
gae:නිසීදි නිජසොභාහි ඔභාසෙන්තො දිසොදිසං।
gax:136:තදා සෙනානි නිගමෙ සුජාතා ඛීර දායිකා,
gae:සම්පුණ්ණමනසඞ්කප්පා යාචිත්වා වටදෙවතං।
gax:137:ධීරං දෙවොති මඤ්ඤන්ති තුට්ඨහට්ඨා පමොදිතා,
gae:හෙමපාතිං සපායාසං දත්වාන ඉදම’බ්රුවි।
gax:138:<pb V=.13/> යථා මය්හං මහාදෙව ඉද්ධා පත්ථිත පත්ථනා,
gae:තථෙව තව සඞ්කප්පො ඛිප්පමෙව සමිජ්ඣතු।
gax:139:ඉති වත්වාන වන්දිත්වා කත්වා ච නං පදක්ඛිණං,
gae:පක්කන්තාය සුජාතාය ධීරො පාතිං සමාදිය।
gax:140:උපගන්ත්වානාතිරම්මං නදිං සො නීලවාහිනිං,
gae:සුප්පතිට්ඨිතනාමම්හි නදීතිත්ථෙ නිසීදිය।
gax:141:භුඤ්ජිත්වා ඌනපණ්ණාස පිණ්ඩං කත්වාන භොජනං,
gae:විස්සජ්ජෙත්වා තතො පාතිං පටිසොතං නරාසභො।
gax:142:තතො සාලවනුය්යානෙ විස්සමන්තො දිවාදිනෙ,
gae:දිස්වාන සුපිනෙ පඤ්ච අත්ථං තෙසං විචින්තිය।
gax:143:ආබොධිමූලතො මග්ගෙ දෙවෙහි සමලඞ්කතෙ,
gae:මණිතොරණපාලීහි පුණ්ණකුම්භද්ධාජාදිහි।
gax:144:සායණ්හසමයෙ නාථො ගච්ඡන්තො බොධි සන්තිකං,
gae:දිස්වාන සොත්ථියං නාම ථූයමානං දිජුත්තමං।
gax:145:තෙන දින්නට්ඨ මුට්ඨින්තු ගහෙත්වා නීලසද්දලං,
gae:බොධිමූලමුපාගම්ම කත්වාන තං පදක්ඛිණං।
gax:146:අකාසි තීණසන්ථාරං පාචීනාභිමුඛං තදා,
gae:තතො මහිං ද්විධා කත්වා සමුට්ඨාසි මහාසනං।
gax:147:උච්චං චුද්දසහත්ථෙන නානා චිත්ත විචිත්තිතං,
gae:අභට්ඨනහිත්ථ තත්රට්ඨො ඉච්චෙවං දළ්හමානසො।
gax:148:කාමං තචො නහාරූ ච අට්ඨි ච අවසිස්සතු,
gae:උපසුස්සතු මෙ ගත්තෙ සබ්බන්තං මංසලොහිතං।
gax:149:න උට්ඨහාමබුජ්ඣිත්වා න ජහෙ වීරියං මම,
gae:අධිට්ඨහිත්වා එවං සො නිසීදි වජිරාසනෙ।
gax:150:<pb V=.14/> අනතික්කමං ඨපෙත්වාන චරණං චරණුපරි,
gae:කමලං කමලෙනෙව මණිබන්ධං විධාය සො।
gax:151:බාලාසොකදලාසත්ත පරං වා’සොකපල්ලවං,
gae:නිධාය නයනානත්ද පාණිං පාණිතලෙ ජිනො।
gax:152:යථා සඤ්ඣාඝනාලීඪ තුඞ්ගකඤ්චන පබ්බතො,
gae:සුරත්තචීවරච්ඡන්න චාරිගත්ත විරාජිතො।
gax:153:උදයාවලකොටිම්හි දිප්පන්තොව දිවාකරො
gae:කන්ධරොපරි දිප්පන්ත මුඛමණ්ඩලමණ්ඩිතො।
gax:154:යථා චාමිකරබ්යම්හෙ සුනීලං සීහපඤ්ජරං,
gae:අසම්පකම්පපම්හෙහි පිහිතද්ධසුලොචනො।
gax:155:නීලුප්පලකලාපංච ජනනෙත්තාලිපාතනං,
gae:සජ්ඣුදණ්ඩසමාබද්ධ බොධික්ඛන්ධමඵස්සි සො।
gax:156:නිසින්නො බොධිතො ඡෙජ්ජ පවාළතරුණඞ්කුරා,
gae:පතමානා සමන්තාසුං තෙජං විය කුබුද්ධීනං।
gax:157:දෙවා තත්ථ සමාගඤ්ජුං ඛිප්පං දසසහස්සියං,
gae:කමලාසනොරගා චෙව සිද්ධවිජ්ජාධරාදයො
gax:158:සහම්පති මහාබ්රහ්මා බ්රහ්මසෙනාපුරක්ඛතො,
gae:සිතාතපත්තං ධාරෙන්තො ඨීතො සම්බුද්ධ සන්තිකෙ।
gax:159:වීසං රතන සතායාමං විජයුත්තර නාමකං,
gae:සඞ්ඛං ධමෙන්තො අට්ඨාසි සාදරො පාකසාසනො।
gax:160:සුයාමො සහ සෙනාය ථොමයන්තො නරාධිපං,
gae:මණිතාලවණ්ටං පග්ගය්හ මන්දමන්දෙන වීජති।
gax:161:ජිතකිත්ති ලතග්ගම්හි සස්ස පුප්ඵංච පුප්ඵීතං,
gae:වාළවිජනිමුග්ගය්හ අට්ඨා සන්තුසිතො තහිං।
gax:162:<pb V=.15/> බෙලුවං වීණමාදාය ගීතං නානාලයානුගං,
gae:පඤ්චසිඛො ඨිතො තත්ථ ගායමානො අනෙකධා।
gax:163:මහාකාලො’පි නාගින්දො නාගසඞ්ඝපුරක්ඛතො,
gae:ථොමෙන්තො තත්ථ අට්ඨාසි නවාරහගුණාදිහි।
gax:164:රඞ්ගභුමිං මාපයිත්වා ගහෙත්වාන වරඞ්ගනා,
gae:උපහාරං කරොන්තට්ඨා තිම්බරූ සූරියවච්චසා।
gax:165:ආගන්ත්වා සහ සෙනාය සිතඞ්ගො සිතභුසනො,
gae:ධතරට්ඨො ඨිතො පුබ්බෙ ආරක්ඛං කුරුමානකො।
gax:166:පූරෙන්තො සකසෙනාය දක්ඛිණස්සං විරූළ්හකො,
gae:ආරක්ඛං කුරුමානට්ඨා නීලඞ්ගො නීලභුසනො।
gax:167:විරූපක්ඛො’පි අට්ඨාසි පාලයං පච්ඡිමං දිසං,
gae:රත්තඞ්ගාභරණො වම්මී නිජසෙනාපුරක්ඛතො।
gax:168:උත්තරස්සං සසෙනාය ආරක්ඛං කුරුමානකො,
gae:සොණ්ණවණ්ණඞ්ගාභරණො අට්ඨාසි නරවාහනො।
gax:169:කිමෙත්ථ බහුලාපෙන ජාතික්ඛෙත්තම්හි දෙවතා,
gae:නාගතා නෙව වාහෙසුං සබ්බෙ එත්ථෙ’ව ඔසටා।
gax:170:ගගනාතොතිණ්ණකෙතු පාදෙහි පථවීතලෙ,
gae:නාගාදයො න ධුතාසුං කෙතුනං බහු කා කථා।
gax:171:න ධූතා ධජපාදෙහි වායුතුද්දාමවුත්තිහි,
gae:තාරකා ගගනෙ බ්රූමො කින්නු තත්ථ ධජාලුතා।
gax:172:පුබ්බදිසා චක්කවාළ සිලායුග්ගතකෙතුනං,
gae:පාදානි පරභාගාදි චක්කවාළසිලන්වගුං।
gax:173:චක්කවාළ මහාමෙරු යුගන්ධර නගාදයො,
gae:පුප්ඵාවතංසකා’වාසුං නානාවණ්ණෙහි සඞ්ඛතා।
gax:174:<pb V=.16/> වාමාමන්දමකරන්ද බින්දුසන්දොහ සුන්දරං,
gae:උල්ලොල පදුමාකිණ්ණ විතානං වාසි අම්බරං।
gax:175:ඛිත්තසොගන්ධචුණ්ණානි දෙවබ්රහ්මාදිනා තහිං,
gae:විතානං විය ඛායන්ති චක්කවාළග්ගමණ්ඩපෙ।
gax:176:කප්පූරාගරුධූපෙහී තත්ථ තත්ථුග්ගතෙහි මා,
gae:කාලබ්භකූටච්ඡන්නොව ආසි මඤ්ඤං කථෙමු කිං।
gax:177:ජාතික්ඛෙත්තෙසු දෙවෙහි කතග්ඝිකුසුමාදිනා,
gae:නොසීනා ධරණී භාරා දිසෙභානං බලං අහො।
gax:178:අම්බරාලම්බමානානී පුප්ඵදාමානි භූතලං,
gae:ආකඩ්ඪනාය දෙවෙහි බද්ධරජ්ජුව භාසරෙ
gax:179:අඤ්ඤොඤ්ඤකරමුග්ගය්හ ගගනෙ සුරසුත්දරී,
gae:පරිබ්භමන්තා ගායන්ති තත්ථ තත්ථ මනොරමං।
gax:180:උභො භුජෙ විකාසෙත්වා මණ්ඩිතං සුරසුත්දරී,
gae:භමන්ති භන්තභෙණ්ඩුව තත්ථ තත්ථම්බරෙ යුගා।
gax:181:නීලුප්පලකලාපාදී ගහෙත්වාන සුරඞ්ගනා,
gae:ඨීතාසුං පරිවාරෙත්වා පූජමානා නරිස්සරං।
gax:182:රත්නපල්ලවකලහාර කමලුප්පල සඞ්ගතෙ,
gae:සන්නීරකුසුමාකිණ්ණෙ පුණ්ණෙසොගන්ධවාරිහී।
gax:183:කඤ්චනාදිඝටෙ ගය්හ අම්බරෙ සුරසුන්දරී,
gae:කත්වාන සුගතං මජ්ඣෙ පූජයිංසු සමන්තතො
gax:184:කඤ්චනාදාසහත්ථා ච කාචී කඤ්ඤා තථා ඨිතා,
gae:තාලවණ්ටෙ ගහෙත්වාන ඨීතාසුං කාචි දෙවතා।
gax:185:කාචි මඞ්ගල සංයුත්ත වචනා තව පත්ථනා,
gae:සමිජ්ඣතුති ඝොසෙන්තී පරිවාරෙත්වා ඨිතා ජිනං।
gax:186:<pb V=.17/> සිරිවච්ඡාදි පග්ගය්හ අට්ඨමඞ්ගලමුත්තමං,
gae:ඨිතාසුං ගගනෙ නාරී පරිවාරෙත්වා මුනිස්සරං।
gax:187:නච්චන්ති කෙචි කීළන්ති සෙලෙන්ති ච ලලන්ති ච,
gae:වාදෙන්ති කෙචි ගායන්ති වෙලුක්ඛෙපං කරොන්ති ච।
gax:188:නෙකපුප්ඵග්ඝිපන්තී ච තථා දීපග්ඝිපන්ති ච,
gae:මණිචාමීකරාසජ්ඣු අග්ඝිකා පන්තියො තථා।
gax:189:ආබ්රහ්මභවනුග්ගම්ම චක්කවාළසමන්තතො,
gae:තිට්ඨන්ති ජලමානායො බුද්ධස්ස මඞ්ගලුස්සවෙ।
gax:190:සත්තරතනසම්භුතා නානා තොරණපන්තීයො,
gae:හෙමරම්භාමයා චාපි තථා දුස්සමයා සියුං।
gax:191:නානාවණ්ණෙහි නෙකෙහි ඡත්තෙහි ච නිරන්තරං,
gae:චක්කවාළොදරං ආසි සරංච කමලාකුලං।
gax:192:තත්ථ තත්ථුජ්ජලානෙක යන්තදීපාවලී මහී,
gae:තාරකාජාලකාකිණ්ණ ගගනඞ්ගනසන්තිභා।
gax:193:ධජන්තරිත ඡත්තා’සුං චක්කවාළගිරූපරි,
gae:නිරන්තරා’සුං තත්ථෙව ඝටදීපා ච තොරණ।
gax:194:නානාතුරියනාදෙහි නානාසඞ්ගීතිතාහි ච,
gae:සාධුවාදෙහි නෙකෙහි චක්කවාළො ඵුටො අහූ।
gax:195:අහො මහන්තතා තස්ස බුද්ධස්ස කතමඞ්ගලෙ,
gae:පූජාවිසෙසං තං කො හි මුඛෙනෙකෙන භාසතී।
gax:196:චතුම්මුඛො සහස්සක්ඛො ද්විසහස්සනයනො ඵණී,
gae:දසකණ්ඨො’පි තං සබ්බං නෙව සක්කොන්ති භාසිතුං।
gax:197:එවං සුරාසුරබ්රහ්ම වෙනතෙය්යොරගාදිහි,
gae:නිරන්තරං කතානෙක මහාමහ සමාකුලෙ।
gax:198:<pb V=.18/> තස්මින්තු වාසරෙ මාරො පස්සිත්වා භුවනං ඉදං,
gae:ආමන්තෙත්වා සානුවරෙ ආහෙවං සකුතූහලො।
gax:199:සබ්බෙ දිබ්බවිමානා භො සුඤ්ඤා දිස්සන්ති ඡඩ්ඩිතා,
gae:පුරපාලම්පහාපෙත්වා ක්ව ගතා’සුං සදෙවකා।
gax:200:කිම්භො මාර න ජානාසි මත්තො සුත්තො’සි අජ්ජ කිං,
gae:සුද්ධොදනිය සිද්ධත්ථො මායාය තනයො අයං।
gax:201:පුරෙත්වා පාරමී සබ්බා කත්වාන අභිනික්ඛමං,
gae:බොධිමුලෙ නිසින්නො සි අජ්ජ බුද්ධො භවාමීති।
gax:202:තස්ස පූජාවිධානත්ථං දසසහස්සීසු දෙවතා,
gae:සමාගතා හට්ඨතුට්ඨා කරොන්තජ්ජ මහාමහං।
gax:203:කින්නු තෙ බධිරං සොතං කින්නු පරිහායි ලොචනං,
gae:ධජග්ගා තෙ න දිස්සන්ති උල්ලොලං තෙ න සූයති।
gax:204:තෙසං තං වචනං සුත්වා අන්තකො ඛලු පාපිමා,
gae:දුක්ඛිතො දුම්මනො තෙසං සොචන්තො ඉදම්බ්රුවි।
gax:205:අහො වතා’තිපරිහානි සංසාරස්ස මහා අයං,
gae:අසාරො ඛලු සංසාරො සිද්ධත්ථෙ විභවං ගතෙ।
gax:206:අහො වතා’ති නට්ඨම්හා තිවට්ටං පරිපුරිතං,
gae:හොති භො දහනා දඩ්ඪවනංවාති අලක්ඛිකං।
gax:207:නිරාලොකං තිලොකං භො අසුරං වාසරං යථා,
gae:පරිමොසරතනං හොති රජ්ජං වෙදං ජගත්තයං।
gax:208:මමෙස විසයං හිත්වා යාති සිද්ධත්ථදාරකො,
gae:තෙන යාතෙන මග්ගෙන නික්ඛමන්ති බහුජ්ජනා।
gax:209:භවන්තං න කරොතෙසො යාව සුද්ධොදනත්රජො,
gae:එථ ගච්ඡාම සිද්ධත්ථමසිද්ධත්ථං කරොම භො।
gax:210:මාපෙථ භෙරවං වණ්ණං බීභච්ඡං දුද්දසං ඛරං,
gae:සද්දෙනෙව පලාපෙථ තූලභට්ටංව වායුනා।
gax:211:<pb V=.19/> තස්ස තං වචනං සුත්වා මාරසෙනා සමාගමුං,
gae:නානාවෙසධරා හුත්වා නානායුධ සමඞ්ගිනො।
gax:212:යොජනානං තදා මාරො දියඩ්ඪසතමුච්චතො,
gae:ගිරිමෙඛලමාරුය්හ සෙනාය සහසා’ගමී।
gax:213:දිස්වාන දුරතො එත්තං දෙවා මාරං සවාහිනිං,
gae:භයට්ටාපගමුං ඛිප්පං ධාවමානා දිසොදිසං।
gax:214:සංඛිප්ප ඛිප්පං සච්ඡත්තං බ්රහ්මා ධාවි පරම්මුඛො,
gae:කත්වාන පිට්ඨියං සඞ්ඛං සක්කො ධාවි විසඞ්කිතො।
gax:215:මහාකාලො’පි නාගින්දො නිමුජ්ජ මහියං තදා,
gae:වත්තදත්තකරො භීරු සකෙ නිපති මඤ්චකෙ।
gax:216:සං සං පූජාවිධානන්තු ඡඩ්ඩෙත්වාන සදෙවකා,
gae:ගතාසුං සුඤ්ඤකං ආසි චක්කවාළමිදං තදා।
gax:217:නිස්සිරීකං පදෙසං තං අසොභං අසමඤ්ජසං,
gae:අහොසි පතිතානෙක පූජාභණ්ඩසමාකුලං।
gax:218:එකොව තත්ථ සුගතො නිසීදි වජිරාසනෙ,
gae:පජ්ජලං නිජසිරියා සූරියොව යුගන්ධරෙ।
gax:219:අකම්පො ච අසන්ත්රාසී ලොමහංස විවජ්ජිතො,
gae:අභීතො සීහරාජාව මිගච්ඡාපානමග්ගතො।
gax:220:තතො ධම්මිස්සරස්සග්ගෙ දුන්නිමිත්තානි ජායරුං,
gae:අන්ධකාරං දිසා ආසුං ධූමකෙතු ච අම්බරෙ।
gax:221:දිනං දුද්දිනකං ආසි හතරංසි දිවාකරො,
gae:උක්කාපතො’පි පඤ්ඤායි දිසාඩාහොපපජ්ජථ।
gax:222:අඝනෙ ගගනෙ ආසුං ඉන්දචාපවිරජ්ජුතී,
gae:අනලාසනියො’දිත්තා තත්ථ තත්ථ පතන්තී ච
gax:223:කාකොලසඞ්ඝා වස්සිංසු උණ්ණ සකුණකොසියා,
gae:චරිංසු අම්බරෙ’පෙතා කබන්ධා ච භයාවහා।
gax:224:<pb V=.20/> සෙනං සංවිදහිත්වාන තතො මාරො අභිද්දවි,
gae:ආගන්ත්වා චක්කවාළම්හි ඨිතො ජිනමුදික්ඛිය।
gax:225:එකකස්ස මනුස්සස්ස සන්තිකොපගමං මම,
gae:න යුත්තඤ්හි ගජො යාති ගජං නො යාති කොත්ථුකං।
gax:226:නෙතං ගරු පලාපෙතුං කාලො ඉති විචින්තිය,
gae:මාපෙසි කුපිතො ඛිප්පං කප්පනිල සමානිලං।
gax:227:ඛිපන්තො ගගනෙ ඛිප්පං උද්ධරිත්වා වනස්පතී,
gae:කත්වාන වනමුම්මූලං විද්ධංසෙන්තො අසෙසකං।
gax:228:චාලෙත්වා තාලසාලාදිං ලුඤ්චිත්වා ගගනෙ ඛිපං,
gae:පාතෙන්තො චක්කවාළන්තෙ වාජිසීහ ගජාදයො।
gax:229:පහරිත්වා විවත්තෙත්වා ගිරිකූටානි උක්ඛිපං,
gae:භමයන්තො නභොමජ්ඣෙ ධාවතෙව තතො තතො।
gax:230:සිලාහි සිලාසඞ්ඝට්ට මහානාදං පවත්තයං,
gae:පාතෙන්තො දහනඤ්චාපි ධූමමම්බර මුක්ඛිපං।
gax:231:භමයන්තො ගහෙත්වාන අම්බරෙ ඡදනිට්ඨිකා,
gae:පාසාදෙ පරිවත්තෙත්වා පහරන්තො නගාදිසු।
gax:232:ඛනන්තො පථවිං පංසුං ගහෙත්වාම්බරමණ්ඩලෙ,
gae:බන්ධන්තොව පරං භුමිං භින්දන්තො තුඞ්ගපබ්බතෙ।
gax:233:භයානකෙන සද්දෙන උපගම්ම මහාමුනිං,
gae:චාලෙතුං නෙව සො සක්ඛි අංසුමත්තම්පි චීවරෙ।
gax:234:තදාසි විජයො තස්ස සම්බුද්ධස්ස සිරීමතො,
gae:පඨමෙ මාරයුද්ධම්හි මාරස්සාසි පරාජයො।
gax:235:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:ඉති පඨමො විජයො।
gax:236:<pb V=.21/> දිස්වා නමුචි ධීරස්ස මාලුතෙනානුපද්දවං,
gae:දුක්ඛී ච දුම්මනො ආසි කොධෙනාතුරමානසො।
gax:237:හොතු දානි මහොඝෙන පවාහෙමි ඉමං යතිං,
gae:මාපෙත්වාන මහාමෙඝං සොචනාය අලං මම।
gax:238:ඉති චින්තිය සො මාරො මහාමෙඝමමාපයි,
gae:දිසාසුම්පිහිතා සබ්බා අන්ධකාරො අවත්ථරි।
gax:239:උපරූපරි ගුණා හුත්වා සහස්සානි සතානි’පි,
gae:ධාරාධරා මහාධාරා වත්තයිංසු සමන්තතො।
gax:240:සොදාමිනීසහස්සෙහි විනද්ධංව නභං අහූ,
gae:තත්ථ තත්ථ දිසාභාගෙ ඉන්දචාපා අවත්තථ।
gax:241:මහාරජතරජ්ජූහි සිබ්බිතාව නභාවනී,
gae:ධරාධරොරුධාරාහි නිරන්තරපවත්තිහි।
gax:242:තත්ථ තත්ථ පතන්තානි ඝොරාසනිසතා අහුං,
gae:මහාභීම නභො භෙරිස්සනා ආසුං තහිං තහිං।
gax:243:උද්ධරන්තො මහාසෙලෙ මහොඝො ච තදුබ්භවෙ,
gae:කෙලාස සිඛරාකාර එණෙපුඤ්ජෙ සමුබ්බහං।
gax:244:මහාථූපප්පමාණාදි මහාබුබ්බුලමුබ්බහං,
gae:ගම්භීරො පුථුලො චණ්ඩො උපගම්ම ජිනන්තිකං।
gax:245:සරීරෙ ලොමමත්තම්පි තෙමෙතුමසමත්ථකො,
gae:ගතො මහොඝො බුද්ධස්ස’භො’නුභාවමහන්තතා।
gax:246:තදාසි විජයො තස්ස සම්බුද්ධස්ස සිරීමතො,
gae:දුතියෙ මාරයුද්ධම්හි මාරස්සාසී පරාජයො।
gax:247:එවං මහානුභාවොති මන්ත්වාන නර සාරථිං,
gae:නිච්චං වන්දථ පූජෙථ සො හි වො සරණං සදා।
cen:දුතියො විජයො।
gax:248:<pb V=.22/> තතො මාරො අසක්කොන්තො වස්සොඝෙන උපද්දවං,
gae:කාතුං තස්ස උසූයාදි කොපාකුලමනො තදා।
gax:249:භවතජ්ජ කිමෙතෙන මාරණෙ තස්ස කිං ගරු,
gae:ඉදානඞ්ගාරවුට්ඨීහි ඣාපෙමි සහසා ඉමං।
gax:250:ඉති චින්තිය සො මාරො මාපෙත්වාඞ්ගාර වුට්ඨියො,
gae:පෙසෙසි නභසා තස්ස සම්බුද්ධස්ස උපන්තිකං।
gax:251:මහාපබ්බතසඞ්කාස ජලිතඞ්ගාර රාසයො,
gae:ධාවිංසු නහසා තත්ථ අච්චිමන්තො මහබ්භයා।
gax:252:චිච්චිටායන සද්දෙහි පූරයන්තො දිසන්තරං,
gae:ධූපායන්තො ඵුලිඞ්ගෙහි මාරස්සාපි භයාවහා।
gax:253:උජ්ජාලෙන්තා මහාරුක්ඛෙ පබ්බතෙ’පි ච සම්මුඛෙ,
gae:නරකොදරුග්ගතා අග්ගී රාසීවාති භයාවහා।
gax:254:උපගන්ත්වා මුහුත්තෙන නිසින්නං මුනිපුඞ්ගවං,
gae:මධුමත්තාලිඣඞ්කාර නාදාකුලදිසාමුඛා।
gax:255:පාතෙන්ති සතතාමන්ද මකරන්දජ බින්දවො,
gae:මාලාවතංසකා හුත්වා පාදමුලෙ පතිංසු තා।
gax:256:තදාසි විජයො තස්ස සම්බුද්ධස්ස සිරීමතො,
gae:තතියෙ මාර යුද්ධම්හි මාරස්සාසි පරාජයො।
gax:257:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:තතියො විජයො।
gax:258:තෙනානුපද්දුතං බුද්ධං පස්සිත්වාන පජාපති,
gae:දුක්ඛිතො දුම්මනො හුත්වා එවං චින්තෙසි දුම්මති।
gax:259:පාසාණවස්සං මාපෙත්වා චුණ්ණෙත්වා පනිමං යතිං,
gae:විද්ධංසෙමීති චින්තෙත්වා මාපෙසූපලවස්සකං।
gax:260:<pb V=.23/> තස්මිං වස්සෙ’ති බීභච්ඡා ධූමායන්තා සජොතිකා,
gae:ජලිතඞ්ගාරසඞ්කාසා පාසාණුච්චාවචා බහූ।
gax:261:කරානඤ්ඤොඤ්ඤසඞ්ඝට්ටා මහන්තං භෙරවං රවං,
gae:දුද්දිනං ධූමජාලාහි කුරුමානා සමන්තතො।
gax:262:සත්ථූපගන්ත්වාභිමුඛං සන්තමාලාගුලා විය,
gae:පතිංසු සිරිපාදෙ තෙ අමන්දාමොදවාහිනො।
gax:263:තදාසි විජයො තස්ස සම්බුද්ධස්ස සිරීමතො,
gae:චතුත්ථෙ මාරයුද්ධම්හි මාරස්සාසි පරාජයො।
gax:264:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:චතුත්ථො විජයො।
gax:265:දිස්වානත්තමනො මාරො දිත්තො කොධග්ගිනා තදා,
gae:මාපෙත්වා’යුධවස්සං සො පෙසෙසි තදුපන්තිකං।
gax:266:නෙත්තිංසච්ඡූරිකා සත්ති හෙණ්ඩිවාල ගදාදයො,
gae:තිණ්ගධාරා පජ්ජලිතා අචිරජ්ජුති සන්නිභා।
gax:267:යථා පුප්ඵොපහාරොපගන්ත්වාන ගගනඞ්ගනා,
gae:එවං සම්බුද්ධපාදෙසු පතිංසු පරිවත්තිතා।
gax:268:තදාසි විජයො තස්ස සම්බුද්ධස්ස සිරීමතො,
gae:පඤ්චමෙ මාරයුද්ධම්හි මාරස්සාසි පරාජයො।
gax:269:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:පඤ්චමො විජයො।
gax:270:තං දිස්වා පාපිමා කුද්ධො යං යං තස්ස කරොම’හං,
gae:තං තං’දානී න සක්කොති කිඤ්චි කාකුමු’පක්කමං।
gax:271:<pb V=.24/> මාපෙසි කුක්කුලං වස්සං මාරමීත’ධුනා මුනිං,
gae:සො’ගා’කාසා සම්පදිත්තො ධූමායන්තොව පජ්ජලං।
gax:272:ජිනස්සාභිමුඛං ගන්ත්වා කුක්කුලො පරිවත්තිය,
gae:චන්දනස්ස සිතබ්භස්ස ධූලී හුත්වාන පග්ඝරි।
gax:273:තදාසි විජයො තස්ස සම්බුද්ධස්ස සිරීමතො,
gae:ඡට්ඨෙ නමුචි යුද්ධම්හි මාරස්සාසී පරාජයො।
gax:274:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:ඡට්ඨො විජයො।
gax:275:තතො දිස්වාන තං කණ්හො කණ්හසෙනා පුරක්ඛතො,
gae:සඞ්කුද්ධො පෙසයි තත්ථ වස්සං සො සිකතාමයං।
gax:276:ඛදීරඞ්ගාර සඞ්කාසා වාලුකා ගගනාගතා,
gae:භස්සන්තා ජිනපාදන්තෙ වාසචුණ්ණත්තමාගතා।
gax:277:තදාසි විජයො තස්ස සම්බුද්ධස්ස සිරීමතො,
gae:සත්තමෙ මාරයුද්ධම්හි මාරස්සාසි පරාජයො।
gax:278:එවං මහානුභාවොති මන්ත්වාන නර සාරථිං,
gae:නිච්චං වන්දථ පූජෙථ සො හි වො සරණං සදා।
cen:සත්තමො විජයො।
gax:279:තම්පි දිස්වා අසජ්ජන්තො අහිරී කොපකෙතුකො,
gae:මාපෙත්වා පලිපන්දානි තත්ථ ඔසීදයාමි තං।
gax:280:ඉති චින්තිය මාපෙත්වා පෙසෙසි පලිපං ඝනං,
gae:ධූපායන්තො පජ්ජලන්තො ගන්ත්වා සො නභසා ලහුං।
gax:281:සම්බුද්ධසිරිපාදම්හි සම්පත්තො නිබ්බුතො තතො,
gae:නානාසුගන්ධසම්භුත ගන්ධකද්දමතං ගතො।
gax:282:<pb V=.25/> තදාසි විජයො තස්ස සම්බුද්ධස්ස සිරීමතො,
gae:අට්ඨමෙ මාරයුද්ධම්හි මාරස්සාසි පරාජයො।
gax:283:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
gax:284:ඔලොකෙන්තො තතො මාරො මාරාරිං සිරියුජ්ජලං,
gae:දිස්වා චිත්තම්පසාදෙතුමසක්කොන්තො’ති කොපවා।
gax:285:අජ්ජෙතමන්ධකාරස්මිං පක්ඛිපිත්වා පමොහිතුං,
gae:මය්හං භාරොති චින්තෙත්වා මාපෙසි තිමිරං ඝනං।
gax:286:ලොකන්තරෙසු සම්භුත තිමිසො’ව භයාවහො,
gae:ගන්ත්වාන ගගනා සො හි පත්වාන මුනිසන්තිකං।
gax:287:යථා තිමිරමායාති විනාසං සුරියුග්ගතෙ,
gae:එවමාසි ජිනග්ගම්හි අන්ධකාරො තථාවිධො।
gax:288:තදාසි විජයො තස්ස සම්බුද්ධස්ස සිරීමතො,
gae:නවමෙ මාරයුද්ධම්හි මාරස්සාසි පරාජයො।
gax:289:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:නවමො විජයො।
gax:290:එවං නවහි වුට්ඨිහි කත්වා මාරො මහා භවං,
gae:න තස්සොපද්දවං දිස්වා දිත්තකොපානලාකුලො।
gax:291:ගහෙත්වාන තතො ඛිප්පං ඨපිතං අත්තගුත්තියා,
gae:චක්කායුධං මහාතෙජං කුපිතො ඛිපි වෙගසා।
gax:292:ධාරාධරං තමුග්ගය්හ කුද්ධො පහරතෙ යදී,
gae:කලීරංව අසජ්ජන්තො විඛණ්ඩෙති පජාපති।
gax:293:තථෙව සො මහිං කුද්ධො මාරො ඛිපති වෙගවා,
gae:න භවන්තොසධා පාණා විසුස්සන්ති සරාදයො।
gax:294:<pb V=.26/> තථෙව කුපිතො තෙන ඛිපතෙ සො මහම්බුධිං,
gae:විලයං ජලජා යන්ති සුස්සතෙ සො මහණ්ණවො।
gax:295:එවං මහානුභාවො සො ගච්ඡන්තො ජලම්බරෙ,
gae:පත්වාන පතිතො නාථං හුත්වාන පුප්ඵචුම්බටං।
gax:296:තදාසි විජයො තස්ස සම්බුද්ධස්ස සිරීමතො,
gae:දසමෙ මාරයුද්ධම්හි මාරස්සාසි පරාජයො।
gax:297:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:දසමො විජයො।
gax:298:ඉති කොපග්ගිනා දිත්තමනං මාරං තදා ජිනො,
gae:කරුණාජලසෙකෙන නිබ්බාපෙන්තො නිසීදි සො।
gax:299:එවං කත්වාපි සො කුද්ධො අලද්ධවිජයො තදා,
gae:ආමන්තෙසි සකං සෙනං පලයානලභෙරවං।
gax:300:එථාසු වත’රෙ මය්හං අස්සවා මාරකිඞ්කරා,
gae:නානාවෙසධරා හොථ ධාරෙථ විවිධායුධෙ।
gax:301:සද්දෙහෙතං පලාපෙථ යාථ ගණ්හථ බන්ධථ,
gae:පාදෙ ගහෙත්වා ඛිපථ චක්කවාළන්තරං ඉතො।
gax:302:අථගා සහ වාචාහි භිංසා සා මාරවාහිනී,
gae:තුරඞ්ග ව්යග්ඝ මාතඞ්ග සීහාදිරූප භිංසනා।
gax:303:සා මාරස්සුභතො පස්සෙ චතුවීසතියොජනෙ,
gae:ඨිතා පච්ඡිමභාගම්හී චක්කවාළසිලාවධිං।
gax:304:බහලත්තෙන සා ආසි සම්පුණ්ණ නවයොජනා,
gae:යක්ඛ පෙත පිසාචාදි වෙසෙහි භයවාහිනී।
gax:305:සංවට්ට වාතසම්පාත ඛුභීතම්බුධිනො විය,
gae:උල්ලොල භිමඝොසො තු ගතො බ්රහ්මපුරාවධිං।
gax:306:<pb V=.27/> දන්ත සඞ්ඝට්ට සඤ්ජාත ජාලාමාලා සමාකුලා,
gae:තෙසංගාරා’ව දිත්තාසුං කොධුම්මීලිත ලොචනා
gax:307:වහන්ති ධූමක්ඛන්ධානි මුඛකොටර කොටිහී,
gae:නීහටා නීහටා ජිව්හා සුභීමොරගතං ගතා।
gax:308:උද්ධරිත්වාන තාලාදි කරිත්වාන සරාසනෙ,
gae:භුජඞ්ගෙ ච ගුණෙ කෙචි ගාළ්හමාකඩ්ඪයන්ති ච।
gax:309:පුණ්ඩරීකච්ඡ සීහාදී ඛිපන්තාභිමුඛෙ තදා,
gae:ධාවන්තෙකෙ සමුග්ගය්හ පුරතො දිත්තපබ්බතෙ।
gax:310:භයානකාති නෙකානි සීසානෙක කලෙබරෙ,
gae:මාපයිත්වාන පුරතො ධාවන්ති කෙචි කිඞ්කරා।
gax:311:සීසෙන සීහසඞ්කාසා ගත්තෙන මනුජොපමා,
gae:බුද්ධස්සාභිමුඛං කෙචි ධාවන්ති මාර කිඞ්කරා।
gax:312:කණ්ඨීරවාකාරදෙහා මුඛෙන ඛලු රක්ඛසා,
gae:හුත්වාන අභිධාවන්ති කෙචිමාරස්ස කිඞ්කරා।
gax:313:දණ්ඩමානවකා සීසභාගෙනා’තිභයාවහා,
gae:ගත්තෙන රක්ඛසා හුත්වා කෙචි ධාවන්ති කිඞකරා।
gax:314:දීපච්ඡෙභ තුරඞ්ගානං ව්යග්ඝ ඛග්ගවිසාණිනං,
gae:වරාහ මහිසාදීනං කණ්ණපාවුර භොගිනං।
gax:315:සීසාකාර මහාසීසෙ තබ්බිරුද්ධෙ කලෙබරෙ,
gae:මාපෙත්වා අභිධාවන්ති කෙචි මාරස්ස කිඞ්කරා।
gax:316:ආකඩ්ඪෙන්තා කපොලානං කරසාඛාහි සම්මුඛෙ,
gae:දස්සයන්තා මහාදාඨං කෙචෙන්ති මාරකිඞ්කරා।
gax:317:තිඛිණග්ගනඛා කෙචි ඵාලයන්තා සකොදරෙ,
gae:අන්තෙ ගලෙ පිලන්ධිත්වා ධාවන්ති කිඞ්කරාපරෙ।
gax:318:ගිලන්තා කෙචි ඵණිනො උග්ගිරන්තා තථෙව ච,
gae:සීස කන්ධර කණ්ණන්ත බාහු අඞ්ගුලි ආදිසු।
gax:319:<pb V=.28/> සකලෙසු සරීරෙසු විසධූමග්ගි සඞ්කුලෙ,
gae:ධාරෙන්තා’සිවිසෙ කෙචි ධාවන්ත්යග්ගෙ භයාවහා।
gax:320:පදිත්තායොගුලෙ ගය්හ ඛිපන්තෙකෙ අනෙකධා,
gax:දිත්තපබ්බතමුද්ධච්ච කෙචි අග්ගිකපාලකෙ,
gae:ඛිපන්නා අභිධාවන්ති දට්ඨොට්ඨා භීමලොචනා।
gax:321:ලාලයන්තා සකා ජිව්හා ඛන්ධෙ කත්වාන මුග්ගරෙ,
gae:මත්තභුජඞ්ග වෙසෙන ධාවන්ති අපරෙ භටා।
gax:322:පිබන්තා ලොහිතානෙකෙ ඛාදන්තා පිසිතෙ පරෙ,
gae:පිසාචාව’චරුං කෙචි මුනිරාජස්ස අග්ගතො।
gax:323:උල්ලඞ්ඝන්තා ච සෙලෙන්තා ධාවන්තා ජලිතායුධා,
gae:භිමවෙසධරා යක්ඛා කෙචෙන්ති භකුටීමුඛා।
gax:324:පණුණ්ණ සරවස්සෙහි කුන්තතොමර වුට්ඨිහි,
gae:භෙණ්ඩිවාලා’සිචක්කෙහි නිබ්භරාසි දිගන්තරං।
gax:325:යං දිට්ඨ සුත මත්තෙන මරණං චිත්ත විබ්භමං,
gae:යාති ලොකො කථං කො තං නිස්සෙසං භාසතෙ නරො।
gax:326:නෙකදන්තසහස්සෙහි නික්ඛන්තග්ගිසිඛායුතං,
gae:දානනිජ්ඣරසම්පාතං භීමගජ්ජනගජ්ජිතං।
gax:327:නෙකසත කරග්ගෙහි ධතායොලගුළාදිකං,
gae:සන්නද්ධං කවචාදීහි ගිරිංච ගිරිමෙඛලං।
gax:328:ආරූළ්හො පාපිමා තත්ථ උස්සාපෙත්වා ජයද්ධජං,
gae:විසාලාවත්ත දාඨග්ගො චිපිටග්ග භග්ග නාසිකො।
gax:329:දට්ඨොට්ඨ භීමවදනො භකුටී වලි ලලාටකො,
gae:කොධානලෙහි සන්දිද්ධ මහක්ඛො තම්බදාඨීකො।
gax:330:නීලපබ්බත සඞක්කාස විසමඞ්ගො මහොදරො,
gae:ගොනසොරග සප්පාදි අඞ්ගීකත සුභිංසනො।
gax:331:<pb V=.29/> සහස්සබාහුං මාපෙත්වා ඡූරිකා යට්ඨි සත්ති ච,
gae:කොදණ්ඩචණ්ඩබාණෙ ච චක්ක කුන්තගදාදි ච।
gax:332:සඞ්කු වෙතාලිකා ඵරසු පාසමුග්ගර අඞ්කුසෙ,
gae:ගහෙත්වා කණයඤ්චාථ තිසූල වජිරායුධෙ।
gax:333:පරිවත්තෙසි ආකාසෙ තෙසමඤ්ඤොඤ්ඤ ඝට්ටනා,
gae:උග්ගතෙහි ඵුලිඞ්ගෙහි ධාවන්තෙහි සමන්තතො।
gax:334:අග්ගි චක්කපරීතංච කුරුමානො නිජං තනුං,
gax:ආවහන්තො භයං බ්රහ්ම සුර සිද්ධාදීනං තදා,
gae:ස මාරසෙනො සො මාරො භගවන්තමුපාගමි।
gax:335:උදයාවලකූටම්හි භාසන්තොව පභාකරො,
gae:සුප්පතිට්ඨිතමෙරූ’ව තිකූටාචල මුද්ධනි।
gax:336:කත්වාන පිට්ඨිතො බොධිං භූරුහං වජිරාසනෙ,
gae:නිසින්නො භගවා’තීව නිච්චලො අතිරොචති।
gax:337:අකම්පො සො මුනී එවමග්ගෙ’කාසි නිජං බලං,
gae:සම්මප්පධානසංයුත්තො දයාමෙත්තො මහෙසිකො।
gax:338:චතුබුද්ධභුමිසඞ්ඛාත ජයභුමිමුදික්ඛිය,
gae:චතුස්සඞ්ගහවත්ථූනං යොජෙත්වා ද්වාරකොට්ඨකෙ।
gax:339:යොජෙත්වාන ථිරං තත්ථ සද්ධාදිබලකොට්ඨකෙ,
gae:සතිපට්ඨානපාකාරෙ අභෙජ්ජින්ද්රිය ගොපුරෙ।
gax:340:ථිරඤාණයුධාකිණ්ණෙ මෙත්තා සන්නාහ වම්මිතො,
gae:අභීත භාරතී භුරි භෙරිසඞ්ඛ පුරක්ඛතො।
gax:341:චතුරඞ්ගවිරියුත්තුඞ්ග මාතඞ්ගක්ඛන්ධසඞ්ගතො,
gae:පුඤ්ඤසම්භාරභාරෙන කම්පයං වසුධාතලං।
gax:342:චරියත්තය සඞ්ඛාත’මුස්සාපිත ජයද්ධජො,
gae:එවං විධාය මාරාරි මාරසඞ්ගාම මණ්ඩලං।
gax:343:දානාදයො මහායොධෙ ආහූය සහජාතකෙ,
gae:සුණාථ භො ගිරං මය්හං භවතජ්ජ මහා භවො।
gax:344:<pb V=.30/> එථ යාථ සමග්ගත්ථ න ඔස්සක්කථ සුජ්ඣථ,
gae:විජෙතුං මාරයුද්ධම්හී න සක්කා’සෙසජන්තුහි।
gax:345:අජ්ජ ගච්ඡති නිට්ඨානං සො භො පාරමිතාභටා,
gae:සහුස්සාහා මමග්ගම්හි දස්සෙථ වීරියං සකං।
gax:346:අථ දානභටො ආහ අප්ඵොටං දිගුණං භුජං,
gae:පස්සදානි මහාවීර බලං මෙ මාරධංසනෙ।
gax:347:පරමත්ථපාරමි යොධං තථෙ’ව උපපාරමිං,
gae:උභො පස්සෙ කරිත්වාන සසෙනො ධාවි දප්පවා।
gax:348:තථෙව සීලනාමව්හො පාරමීභට’මුත්තමො,
gae:නික්ඛම්ම සහ සෙනාය මාරසෙනමභිද්දවී।
gax:349:තථානෙක්ඛම්මනාමොපි සන්නද්ධො’සභටො භටො,
gae:මාරසෙනාමිගෙ හන්තුං ධාවි දීපී’ව සාහසො।
gax:350:පඤ්ඤායොධො’පි ගච්ඡන්තො සාටොපො ධාවි දප්පවා,
gae:මාරමෙරුමහා අජ්ජ සසෙනුම්මූලයාමිති।
gax:351:වීරියපාරමිතා යොධො දට්ඨොට්ඨො භීමගජ්ජනො,
gae:සොසෙමි මම තෙජෙන වදං’ගා මාර සාගරං।
gax:352:ඛන්තිසච්චව්හයා චෙව තතො’ධිට්ඨානකො භටො,
gae:ආසු ධාවිංසු පාතෙතුං මාරස්ස මකරද්ධජං।
gax:353:මෙත්තානාමො මහායොධො මාරො මය්හමලන්ති’ගා,
gae:උපෙක්ඛකො’පී සො යොධො මාරසෙනං පදාලිතුං।
gax:354:පෙසෙත්වෙවං ජිනො සෙනං’සරීරං දළ්හවික්කමං,
gae:නිසිදි තස්ස තෙජෙන නිරුස්සාහාසි සා චමූ।
gax:355:අහො භො විම්හයං දානි සුණාථ මුනිනො මම,
gae:ජෙති එකො නිසින්නොව සමාරං මාරවාහිනිං।
gax:356:කොපානලෙන සන්දිත්තං දුට්ඨ රුට්ඨං පජාපතිං,
gae:අදුට්ඨො ජෙති සම්බුද්ධො ආනුභාවො හි තාදිසො।
gax:357:<pb V=.31/> දිත්තායුධෙ ඛිපන්තෙ’පි විජ්ඣන්තෙ වසවත්තිනී,
gae:නිරායුධො’ව තං ජෙති ආනුභාවො හි තාදිසො।
gax:358:සහාටොපං සහඞකාරං මාරං සාඩම්බරං තදා,
gae:නිච්චලො ජෙති සම්බුද්ධො ආනුභාවො හි තාදිසො।
gax:359:හත්ථස්ස රථපත්තීහි ධාවන්තං තමිතොචිතො,
gae:නිසින්නොව ජිනො ජෙති ආනුභාවො හි තාදිසො।
gax:360:භාසන්තං නෙකධා කණ්ණ කඨොර ගිරමන්තකං,
gae:නිස්සද්දො ජෙති සම්බුද්ධො ආනුභාවො හි තාදිසො।
gax:361:මාරොපාගම්ම අට්ඨාසි ලඞ්ඝිතුං අසමත්ථකො,
gae:බුද්ධතෙජග්ගි පාකාරං දිත්තමබ්භුග්ගතං ථිරං।
gax:362:තදාහ නමුචි කුද්ධො භුජමුක්ඛිප්ප’මීදිසං,
gae:ඛිප්පං සිද්ධත්ථ හෙ ගච්ඡ සන්තකෙදං මමාසනං।
gax:363:නො චෙ ගච්ඡසි තෙ හදයං ඵාලෙමි නඛසත්තිහි,
gae:විචුණ්ණෙමි තුවං පාදෙ ගහෙත්වා පථවීතලෙ।
gax:364:පස්ස මෙ මහතිං සෙනං පස්ස ආයුධසඤ්චයං,
gae:තෙන තං අභිමද්දාමි තුවටං ගච්ඡිදං මම।
gax:365:අථස්ස වචනං සුත්වා ජිනො’හ මධුරඞ්ගිරො,
gae:කදා තෙ පූරිතා මාර පල්ලඞ්කත්ථාය පාරමී।
gax:366:කදා අදාසි සීසාදී දානං සීලං කථං තව,
gae:තදත්ථාය කථාපෙහි කෙ තෙ පච්චක්ඛකාරකා।
gax:367:අථා’හ ඵරුසො මාරො නෙතං ගරු මුනෙ මම,
gae:අයං සා පරිසා සබ්බා තස්ස පච්චක්ඛකාරකං।
gax:368:උග්ඝොසෙසි මහාසෙනා පක්ඛී’හන්ති විසුං විසුං,
gae:භුමුද්රියන මත්තොව තතො කොලාහලො අහු।
gax:369:අථාහ මාරො සමණ අහං සක්ඛි කථාපයිං,
gae:තව කො සක්ඛි යජ්ජත්ථි කථාපෙහි ලහුං මම।
gax:370:<pb V=.32/> අථාහ භගවා තස්ස ගම්භීරං මධුරං ගිරං,
gae:නිච්ඡාරෙන්තා මයූරස්ස සුනාදං ඵණිනො යථා।
gax:371:තවෙව මෙ න සන්තීධ පච්චක්ඛත්ථං සචෙතනා,
gae:අචෙතනාව මෙදානි සන්ති පච්චක්ඛවාදිනො।
gax:372:ඉති වත්වාන මාරාරි සඤ්ත්ධා ජිමූත ගබ්භතො,
gae:නික්ඛන්ත විජ්ජුසඞ්කාසං කරං චාමීකරජ්ජුතිං।
gax:373:රත්ත චීවරගබ්භම්හා නීහරිත්වා ජිනො තදා,
gae:ධරණ්යභිමුඛං’කාසි උද්දිස්ස භුමිකාමිනිං।
gax:374:දානමානාදිකම්මෙ මෙ කම්පන්තී ජාතිජාතියං,
gae:කිමජ්ජ නිස්සණාසී’ති ජිනො වාචමුදාහරී।
gax:375:සක්ඛි’හන්ති වදන්තීව තතො භුමිවරඞ්ගනා,
gae:සළිලාවනිපරියන්තා ගජ්ජන්ති නච්චි තාවදෙ।
gax:376:මහී සාගර ඌමී’ව උට්ඨාපෙන්ති මහූමියො,
gae:ඡද්ධා කම්පි කුලාලස්ස චක්කංවාති පරිබ්භමි।
gax:377:හිමවා ගිරිරාජා ච යුගන්ධර නගාදයො,
gae:කූටබාගා සමුක්ඛිප්ප නච්චිංසු නටකා විය।
gax:378:දිස්වා සුත්වා තමච්ඡෙරං ගයෙනුබ්බිග්ග මානසා,
gae:මාරසෙනා පභින්නාසි භින්නවෙලොව සාගරො।
gax:379:භයෙනට්ටස්සරා භන්තා පතන්තඤ්ඤොඤ්ඤ ඝට්ටනා,
gae:විකිරිත්වා කචෙ පිට්ඨෙ ධාවිංසු මාරකිඞ්කරා।
gax:380:ගහිතායුධානි ඡඩ්ඩෙන්තා පිදහන්තානනං කරා,
gae:නිවත්ථවත්ථමත්තෙ’පි ධාවිංසු අනපෙක්ඛකා।
gax:381:අඞ්ගුලියො මුඛෙ කෙචි පක්ඛිපන්ති රුදන්ති ච,
gae:කෙචි වන්දන්ති යාවන්ති අභයං සාමි දෙහි නො।
gax:382:සිද්ධත්ථො’යං ජිතො කින්නු නිස්සාසා රුද්ධභාසනා,
gae:පිට්ඨිපස්සමුදික්ඛන්ති ධාවිංසු චකිතා පරෙ।
gax:383:<pb V=.33/> ගිරිමෙඛලො’පි නාගින්දො ජන්නුකෙන පතී තදා,
gae:මාරො’පි පතිතො ඛිප්පං ධාවිත්වා’දස්සනං ගතො।
gax:384:තඞ්කණෙ උග්ගතො ආසි සත්ථු කිත්ති ජයද්ධජො,
gae:අවහෙන්තොව සුරාදීනං බ්රහ්මලොකාවධිං ගතො।
gax:385:තදාසි විජයො තස්ස සම්බුද්ධස්ස සිරීමතො,
gae:චරිමෙ මාරයුද්ධම්හි මාරස්සාසි පරාජයො।
gax:386:එවං මහානුභාවොති මන්ත්වාන නරසාරථිං,
gae:නිච්චං වන්දථ පූජෙථ සො හි වො සරණං සදා।
cen:එකාදසමො විජයො।
gax:387:ලද්ධාභිවිජයෙ බුද්ධෙ නිසින්නෙ වජිරාසනෙ,
gae:පරිවාරයුං ගතාගම්ම පුරෙ විය සුරාදයො।
gax:388:දෙවා තෙ නිඛිලා නෙත්වා නානාපූජාවිධිං තතො,
gae:සන්තුට්ඨා මුනිනො’කාසුං මහන්තං ජයමඞ්ගලං।
gax:389:සම්පත්තාථ නිසාකන්තා මානෙතුංච මුනිස්සරං,
gae:පුබ්බාපරම්බරෙ ලග්ග සසීණක්කණ්ණ භුසණ।
gax:390:සුනීලාකාස ධම්මිල්ලෙ ධත්ත තාරාලිමාලිකා,
gae:වීජෙන්තීව දිසා බාහා ඵුල්ලචූතක චාමරෙ।
gax:391:මල්ලිකා මුකුලාසත්ත සම්මත්තාලිගණා තදා,
gae:ධමෙන්තා විය සඞ්ඛානි කූජෙන්ති මධුරං ගිරං।
gax:392:සාමොද මකරන්දෙහි මන්දමන්දානිලාගතා,
gae:සජුණ්හා ජිනබිම්බම්හි උතුං ගාහෙන්ති සීතලං।
gax:393:අවිජ්ජාදි මහාමූලං තිවට්ටත්ථිර ඛන්ධකං,
gae:සංසාර විසරුක්ඛං සො ආරද්ධුම්මුලිතුං තදා।
gax:394:භාවෙන්තො පුරිමෙ යාමෙ සරන්තො ඛන්ධසන්තතිං,
gae:පුබ්බෙනිවාසානුස්සති ඤාණං ලද්ධා නරිස්සරො।
gax:395:<pb V=.34/> තථා මජ්ඣිම යාමම්හි දිබ්බචක්ඛු විසොධනා,
gae:චුතුපපාත ඤාණඤ්ච අධිගංත්වාන සබ්බසො।
gax:396:රත්තියා පච්ඡිමෙ යාමෙ චින්තයන්තො ජරාදයො,
gae:විපස්සිත්වා නාමරූපෙ ආරොපෙත්වා තිලක්ඛණං।
gax:397:සම්මසන්තො කිලෙසෙහි විවෙචෙත්වා සකං මනං,
gae:ආසවානං ඛයෙ ඤාණා ලද්ධා අග්ගඵලං තදා।
gax:398:පත්තො නිබ්බාණනගරං බොජ්ඣඞ්ග රතනිස්සරො,
gae:සද්ධම්මරාජා හුත්වාන පීතිවාචමුදාහරී।
gax:399:අනෙකජාති සංසාරං සන්ධාවිස්සං අනිබ්බිසං,
gae:ගහකාරකං ගවෙසන්තො දුක්ඛා ජාති පුනප්පුනං।
gax:400:ගහකාරක දිට්ඨොසි පුන ගෙහං න කාහසි,
gax:සබ්බා තෙ ඵාසුකා භග්ගා ගහකූටං විසඞ්ඛිතං,
gae:විසඞ්ඛාරගතං චිත්තං තණ්හානං ඛයමජ්ඣගා।
gax:401:ඉච්චෙව මග්ගමතදානවිධිප්පවීණ,
gax:කාරුඤ්ඤපුඤ්ඤහදයෙන මහොදයෙන,
gax:පත්වා භවණ්ණවමපාරමනන්තදුක්ඛං,
gae:යෙනොචිතා පරමපාරමිතා ජිනෙන।
gax:402:යොචෙව සබ්බවිභවං පණුදිත්ව රජ්ජං
gax:නික්ඛම්ම පත්ව චලපත්තමහීරුහස්ස,
gax:මූලෙ නිසජ්ජ සබලං පබලඤ්ච මාරං,
gae:පාපාරයො ච විජිතො ස දදාතු සන්තිං।
cen:අභිසම්බොධි කථා।
gax:403:තිලොකනාථො සුගතො තතො තදා
gax:උදානවාචං සමුදාහරිත්වා,
gax:පල්ලඞ්කමාභුජ්ජ දුමින්දමූලෙ
gae:චින්තෙසි එවං වජිරාසනස්මිං।
gax:404:<pb V=.35/> දානාදයො පාරමිතා චිනිත්වා
gax:අසඞ්ඛකප්පානි ච ඛෙපයිත්වා,
gax:අස්සෙව පල්ලඞ්කවරස්ස හෙතු
gae:සන්ධාවිතං තං භජිතං වයජ්ජ।
gax:405:යාවස්සු පුණ්ණ මම චෙතනායො
gax:තාවෙත්ථ අච්ඡාමි න වුට්ඨහාමි,
gax:මංත්වාන සො නෙකසහස්සසඞ්ඛා
gae:ජිනො සමාපත්ති වලඤ්ජි තත්ථ।
gax:406:දෙවාතිදෙවො තිභවෙකනාථො
gax:හතාවකාසො ජිතපඤ්චමාරො,
gax:පිතාමහාදීහි මහීයමානො
gae:ඛෙපෙසි සත්ථා දිවසානි සත්ත।
cen:ඉති පඨම සත්තාහං।
gax:407:යස්මාසනං නෙව ජහාති තස්මා
gax:තිසන්ධියුත්තෙන නිසීදිතෙව,
gax:අජ්ජාපි කත්තබ්බමනෙන අත්ථි
gae:දෙවානමිච්ඡාසි මනම්හි කඞ්ඛා।
gax:408:තෙසං මනං සො මනසා විදිත්වා
gax:විනොදනත්ථං විමතින්තු තෙසං,
gax:උට්ඨාය තම්හා නභමුප්පතිත්වා
gae:දස්සෙසි තෙසං මුනිපාටිහෙරං।
gax:409:විනොදයිත්වා සුගතො තදෙවං
gax:සුධාසිනං චෙතසි කඞ්ඛරාසිං,
gax:පල්ලඞ්කතො උත්තරපුබ්බකණ්ණං
gae:ආකාසතොරුය්හ ජලං රවීව।
gax:410:ජිනො දුමින්දස්ස ච ආසනස්ස
gax:බහූපකාරත්තමනුස්සරන්තො,
gax:ඨිතො පදං කිඤ්චි අකොපයන්තො
gae:ඉතො චිතො ලොක න මුජ්ජහන්තො।
gax:411:<pb V=.36/> නීලායතක්ඛාමලකන්තිතොය
gax:ධාරානිපාතෙන දුමින්දරාජං,
gax:නිසිඤ්චමානො දිවසානි සත්ත
gae:පූජෙසි තං’නිමිසලොචනෙහි।
gax:412:අජ්ජාපි තස්මිං ධරණිප්පදෙසෙ
gax:කතස්ස ථූපස්ස තදෙව නාමං,
gax:අහොසි දෙවා ච නරො’රගා ච
gae:මහෙන්ති තෙ තෙන දිවං පයන්ති।
cen:ඉති දුතිය සත්තාහං।
gax:413:දෙවා තතො දෙවවරස්ස තස්ස
gax:සුචඞ්කමං’කංසු මණීහි නානා,
gax:පල්ලඞ්කතො ඨානවරස්ස මජ්ඣෙ
gae:පුබ්බාපරාසායනමන්තරාලෙ।
gax:414:නරින්ද නාගින්ද සුරින්ද පූජිතො
gax:ඡබ්බණ්ණරංසීහි සමුජ්ජලන්තො,
gax:නීලම්බරෙ තාරකිතො සසී’ව
gae:සො චඞ්කමී සත්ත අහානි තත්ථ।
gax:415:අජ්ජාපි තස්මිං ධරණිප්පදෙසෙ
gax:කතස්ස ථූපස්ස තදෙව නාමං,
gax:අහොසි දෙවා ච නරොරගා ච
gae:මහෙන්ති තෙ තෙන දිවං පයන්ති।
cen:ඉති තතිය සත්තාහං।
gax:416:තතො දුමින්දස්ස සුරාසුරින්දා
gax:මහීතලෙ පච්ඡිමොත්තරායං,
gax:මාපිංසු නානාරතනාලයග්ගං
gae:නිසජ්ජ පල්ලඞ්කවරෙ තහිං සො।
gax:417:<pb V=.37/> සුදුද්දසාගාධමපාරපාරං
gax:සමන්තපට්ඨානතරඞ්ගභඞ්ගිං,
gax:ධම්මොදධිං ඤාණසුමෙරුමත්ථා
gae:සාලොලයං ඛෙපයහානි සත්ත।
gax:418:අජ්ජාපි තස්මිං ධරණිප්පදෙසෙ
gax:කතස්ස ථූපස්ස තදෙව නාමං,
gax:අහොසි දෙවා ච නරොරගා ච
gae:මහෙන්ති තෙ තෙන දිවං පයන්ති।
cen:ඉති චතුත්ථ සත්තාහං।
gax:419:තතො ජිනො ගන්ත්ව’ජපාලමූලෙ
gax:විමුත්තිජං සාදුඵලං’නුභොන්තො,
gax:සත්තාහමත්තං අතිවත්තයී සො
gae:දෙවාතිදෙවො කරුණාගුණග්ගො।
gax:420:තදාගතා මාරවධූ මුනිත්දං
gax:පලොභිතුං යා පිතුනො සකාසා,
gax:තාසං පයොගම්පිධ බින්දුමත්තං
gae:කථීයතෙ තං සමුපාගතත්තා।
gax:421:තදා ස මාරො සමරෙ ජිනෙන
gax:පරාජිතො සොචනකො’පගංත්වා,
gax:පජ්ඣායමානො’ථ අධොමුඛො’ච
gae:නිසීදි තුණ්හී විලිඛං ඡමායං।
gax:422:පරාජයං මය්හ මමෙව දොසො
gax:න තස්ස කස්මාහමයං’ච නාසිං,
gax:සීසක්ඛිමංසාදි ච පුත්තදාරෙ
gae:නාදන්ති එවං මනසී කරොන්තො।
gax:423:පවත්තිමෙතං මකරද්ධජස්ස
gax:සුත්වාන තණ්හා අරතී රගා ච,
gax:යත්ථච්ඡි මාරො පරිසොචයන්තො
gae:තත්ථාගමුං තා චකිතා ඛණෙන।
gax:424:<pb V=.38/> දිස්වාන තං තත්ථ තථා නිසින්නං
gax:නිස්සාසරුද්ධං ගිරමුග්ගිරන්තී,
gax:තුසාර බින්දුනිවහෙහි’සාර
gae:පඞ්කෙරුහාකාර විසාලනෙත්තා।
gax:425:හා තාත හා තාත කිමාසි තෙදං
gax:නට්ඨන්නු තෙ කිං වද පත්ථසී කිං,
gax:කො තෙ දිසො කෙන පරාජිතො’සි
gae:කිමානයිස්සාම හනාම කං නො।
gax:426:කිම්හොතියොදානි න පස්සථෙතං
gax:සුද්ධොදනීයං තතකිත්තිඝොසං,
gax:මුඛම්හි මය්හං මසිමක්ඛයන්තං
gae:අතිච්ච යන්තං විසයං පසය්හ।
gax:427:න භාරියා තාත මනුස්සභූතං
gax:කත්තුං වසං කො වසමෙති නාම්හං,
gax:තං රාගපාසෙන ගජං’ව මත්තං
gae:සුබන්ධකං බන්ධිය ආනයෙම।
gax:428:න රාගපාසෙන හි ආනනීයො
gax:මාරස්ස ධෙය්යං සමතික්කමීව,
gax:අපෙතරාගො අරහා අකම්පො
gae:සොවාම තස්මා සුභගා තනුජා।
gax:429:සචෙතනො සො හි මනුස්සභුතො
gax:අචෙතනඤ්චෙ සමුපාගමාම,
gax:කරොම තං නො වසගං කිමෙත්ථ
gae:චිත්තං බලං පස්සථ නො ඛණෙන।
gax:430:රූපෙන නෙත්තං සුමනොහරෙන
gax:ගන්ධෙන ඝාණං සවණං සරෙන,
gax:ඵස්සෙන ගත්තං රසසා රසඤ්ඤං
gae:මනඤ්ච පාසෙන ච කාමජෙන
gax:431:<pb V=.39/> සුබාහුපාසෙන ච තස්ස ගීවං
gax:බාහුද්වයං ධාරිතමාලදාමා,
gax:බන්ධිත්වදානෙව තමා’නයාම
gae:බලඤ්හි නො පස්සථ තාත’දානි।
gax:432:වත්වාන එවං වචනං පිතුස්ස
gax:පණම්ම පාදානි පගබ්භිතන්තා,
gax:යත්ථච්ඡි මාරාරි විරොචමානො
gae:තත්ථා’ගමුං ඛිප්පමුදග්ගචිත්තා।
gax:433:සාමොදමාලාකුලකෙසභාර
gax:පයොධරා කුඞක්කුමහාරිහාරා,
gax:බිම්බාධරා චාරුසභා පභාසා
gae:උම්මාදයන්තී ජනමානසානි।
gax:434:මුද්ධෙන මිස්සං මධුරෙ නිමුග්ගං
gax:ස්නෙහෙන තින්තං රසතො’නුවිද්ධං,
gax:භාසිංසු වාචං හදයඞ්ගමන්තා
gae:විලොකනෙනෙව ධිතිං හරන්තී।
gax:435:වසන්තකන්තො නවයොබ්බනො’සි
gax:සුවණ්ණවණ්ණො හදයඞ්ගමො’සි
gax:එකො නිසින්නො’සි වටස්ස මූලෙ
gae:සිමන්තිනී සාමි කුහින්නු තුය්හං।
gax:436:තරඞ්ගහීනො’පි තරඞ්ගමාලී
gax:සසඞ්කහීනා රජනී ච සාමී,
gax:හංසා’ලිහීනා සරසී සුඵුල්ලා
gae:නාභාති කන්තා විරතො ධවො’පි।
gax:437:වසන්තකාලො ච වනං සුඵුල්ලං
gax:නිසාකරාභා භමරාලිගීතං,
gax:සුගන්ධමන්දොපගතා සමීරා
gae:විරොචසි ත්වම්පි ච යොබ්බනෙන।
gax:438:<pb V=.40/> මයම්පි චෙත්ථෙව සමාගතම්හ
gax:මනො’නුකූලා ච මනුඤ්ඤරූපා,
gax:කරොති කිංත්ව’ජ්ජ සකාමදාහො
gae:කාමාකරො’දානි සමාගතො නො।
gax:439:මා තෙදිසං යොබ්බනරූපසාරං
gax:සුවිග්ගහං ඡාදය චීවරෙන,
gax:තෙනෙව නො නෙත්තමනම්හි සාමි
gae:මා දෙහි දාහං තව දාසිභුතෙ।
gax:440:නඛංසු සුත්තෙ’රුණපානිපාදෙ
gax:නෙත්තින්දනීලානි’ව ආවුණන්තො,
gax:ත්වමච්ඡි නො සාමි මුඛම්බුජෙසු
gae:න එන්ති කින්තෙ නයනාලිමාලා।
gax:441:සුධාසිලාගීඤ්ජක ලොහදාරු
gax:ජාතෙහි ත්වං ධීර න නිම්මිතො’සි,
gax:රූපී’සි සොම්මො’සි තථාපි සාමි
gae:කිං කාමරාගං මනසා නුදෙසි।
gax:442:අයඤ්ච බාලා චතුරා රතීසු
gax:බාලෙති කඞ්ඛං ජහ මානසම්හි,
gax:කිං මඤ්ජරී භිජ්ජති සම්පඵුල්ලා
gae:මත්තාලිරාජෙ පරිචුම්බමානෙ।
gax:443:අයඤ්ච රාමා රමණීයරූපා
gax:පීණොරුගණ්ඩා කුවමණ්ඩලා ච,
gax:තං කාමිනිං කාමය ඵුල්ලකඤ්ජෙ
gae:හංසො යථා කෙසර සම්පගිද්ධො।
gax:444:චින්තාමණිං භද්දඝටඤ්ච කප්ප
gax:තරුං සමාපජ්ජ දළිද්දභාවා,
gax:නාපෙන්ති සත්තා ඛලු දුබ්භගත්තා
gae:තථෙව නො’සී තව පාදසෙවා।
gax:445:<pb V=.41/> එවඤ්හි තා රඤ්ජනමඤ්ජුභාසා
gax:සහස්සමෙකඤ්ච සතානි අට්ඨ,
gax:වෙසානි සම්මා අභිනිම්මිණිත්වා
gae:පලොභයුන්තං බහූධා මුනින්දං।
cen:තතො තණ්හා?।
gax:446:යක්ඛොසි මත්තොසි සිලාමයොසි
gax:අචෙතනොසා’ථ අයොමයොසි,
gax:අවීතරාගඤ්හි සචෙතනඤ්චෙ
gae:අනෙනුපායෙනු’පසඞ්කමාම।
gax:447:ඵලෙය්ය ඛීප්පං හදයඤ්හි තස්ස
gax:උණ්හංව රත්තං මුඛතු’ග්ගමෙය්ය,
gax:සියාව ඛිප්පං අපි චිත්තඛෙපං
gae:උම්මාදභාවංච ස පාපුණෙය්ය।
gax:448:යථා පලුත්තො හරිතොපලම්හි
gax:ඛිත්තො නළො සුස්සති ආතපෙන,
gax:එවං විසුස්සෙති විසාදමෙති
gae:සො මුච්ඡති මුය්හති දුක්ඛමෙති।
gax:449:සොකාවකිණ්ණෙ නු වනම්හි ඣායසි
gax:විත්තන්නු ජිතො උද පත්ථයානො,
gax:ආගුන්නූ ගාමස්මිං අකාසි කිඤ්චි
gae:ජනෙන කස්මා න කරොසි සක්ඛිං।
cen:සත්ථා?।
gax:450:අත්ථස්ස පත්තිං හදයස්ස සන්තිං
gax:ඡෙත්වාන සෙනං පියසාතරූපං
gax:එකො’හං ඣායං සුඛමනුබොධිං
gae:ජනෙන තස්මා න කරොම සක්ඛිං।
cen:ඉමා <pb V=.42/> ද්වෙ පාලියං?।
gax:451:පලුට්ඨගත්තං දහනෙන මක්කටිං
gax:සුසානපෙතිඤ්ච ජිගුච්ඡනීයං,
gax:ජෙගුච්ඡියං ජඞ්ගම මීළ්හරාසිං
gae:දිස්වාන කො තං වරයෙ සපඤ්ඤො।
cen:අථ අරති?।
gax:452:කථං විහාරී බහුලො ච භික්ඛු
gax:පඤ්චොඝතිණ්ණෙ අතරීධ ඡට්ඨං,
gax:කථං ඣායිං බහුලං කාමසඤ්ඤා
gae:පරිබාහිරා හොන්ති අලද්ධ යො තං।
cen:සත්ථා?।
gax:453:පස්සද්ධකායො සුවිමුත්තචිත්තො
gax:අසඞ්ඛරානො සතිමා අනොකො,
gax:අඤ්ඤාය ධම්මං අවිතක්ක ඣායී
gae:න කුප්පතී නස්සරතී න ථීනො।
gax:454:එවං විහාරී බහුලො ච භික්ඛු
gax:පඤ්චොඝතිණ්ණෙ අතරීධ ඡට්ඨං,
gax:එවං ඣායිං බහුලං කාමසඤ්ඤා
gae:පරිබාහිරා හොන්ති අලද්ධ යො තං।
cen:අථ රගා?।
gax:455:අච්ඡෙච්ඡි තණ්හං ගණසඞ්ඝචාරී
gax:අද්ධා තරිස්සන්තී බහූ ච සද්ධා,
gax:බහුං වතායං ජනත’මනොකො
gae:අච්ඡිජ්ජ නෙස්සති මච්චුරාජස්ස පාරං।
cen:සත්ථා? <pb V=.43/>।
gax:456:නයන්ති වෙ මහාවීරා සද්ධම්මෙන තථාගතා,
gae:ධම්මෙන නයමානානං කා උසූයා විජානතං।
cen:ඉමා පඤ්ච පාලියං?।
gax:457:සුත්වාන තං ධම්මවරං ජිනස්ස
gax:පමත්තබන්ධුස්ස රගාදිරාමා,
gax:පලොභිතුං නෙ’ව සමත්ථකා තං
gae:අගංසු ඛිප්පං පිතුනො සකාසං।
gax:458:මාරො තදාරා’ව සමෙක්ඛමානො
gax:දිස්වාගතා කෙවලමෙව තායො,
gax:මා කත්ථ කාමං මම භාසිතානි
gae:කාමත්ථ පාතුං මිගතණ්හිකාපං।
gax:459:බාලා කුමුදනාළෙහි පබ්බතං අභිමන්ථථ,
gae:ගිරිං නඛෙන ඛණථ අයො දන්තෙහි ඛාදථ।
gax:460:සෙලංව සිරසි ඌහච්ච පාතාලෙ ගාධමෙසථ,
gae:ඛානුංව උරසා’සජ්ජ නිබ්බිජ්ජාපෙථ ගොතමා।
cen:ඉමා ද්වෙ පාලියං?।
gax:461:වත්වාන එවං විමනො ස මාරො
gax:සටීතුකො සම්භවනං පයාසි,
gax:සත්ථාථ රාගා පරිමුත්තචිත්තො
gae:ජහාසි තස්මිං දිවසානි සත්ත।
gax:462:අජ්ජාපි තං සාඛිවරම්පිතෙන
gax:’නුභුතමත්තෙන මහෙන්ති සබ්බෙ,
gax:තෙනෙව තෙ සග්ගගතා විමානෙ
gae:මොදන්ති කාමෙහි අනූපමෙහි।
cen:ඉති පඤ්චම සත්තාහං।
gax:463:<pb V=.44/> තතො මුනින්දො මුචලින්දමූලෙ
gax:නිසීදි ගන්ත්වා පවරාසනම්හි,
gax:යුගන්ධරෙ බාලරවී’ව රංසි
gae:ජාලාහි ලොකං පරිපූරයන්තො।
gax:464:අථාන මෙඝො ජලදා සතෙහි
gax:පපූරයං ඛං ථනයං සවිජ්ජු,
gax:සසීතවාතො කිරමම්බුධාරං
gae:විරොචමානො විසකණ්ඨිකාහි।
gax:465:අමන්දනණ්දො මුචලින්දභොගී
gax:දිස්වා මුනින්දං මුචලින්දමූලෙ,
gax:පරික්ඛිපිත්වාන විසාලභොගා
gae:ඡාදෙත්ව සම්මා සඵණො ඵණෙන।
gax:466:අජ්ඣෙසි සො තස්ස අනුග්ගහාය
gax:නිසීදි ගන්ත්වා භුජගා’සනම්හි,
gax:සත්ථා තදා රූපියමන්දිරෙව
gae:සත්තාමහත්තං සුවිමුත්තචිත්තො।
gax:467:අජ්ජාපි තං සාඛිවරම්පි තෙන
gax:’නුභුතමත්තෙන මහෙන්ති සබ්බෙ,
gax:තෙනෙව තෙ සග්ගගතා විමානෙ
gae:මොදන්ති කාමෙහි අනූපමෙහි।
cen:ඉති ඡට්ඨම සත්තාහං।
gax:468:තතො’පගන්ත්වා යතිරාජ රාජා
gax:නිසීදි රාජායතනස්ස මූලෙ,
gax:විමුත්තිජං පීතිසුඛං’නුභොන්තො
gae:සත්තාහමත්තං කරුණාගුණග්ගො।
gax:469:අජ්ජාපි තං සාඛිවරම්පි තෙන
gax:’නුභුතමත්තෙන මහෙන්තී සබ්බෙ,
gax:තෙනෙව තෙ සග්ගගතා විමානෙ
gae:මොදන්ති කාමෙහි අනූපමෙහි।
cen:ඉති සත්තම සත්තාහං।
gax:470:<pb V=.45/> ආහාර කිච්චාදි විවජ්ජිතස්ස
gax:සුඛානුභොන්තස්ස විමුත්තිජානි,
gax:සම්පීණිතඞ්ගස්ස ජිනස්ස තස්ස
gae:ඉච්චච්චගුං සත්තදිනානි සත්ත।
gax:471:දෙවානමින්දෙන තතො’පනීත
gax:මුඛොදකාදිම්පරිභුඤ්ජියාන,
gax:නිසින්නමත්තෙ යතිරාජ රාජෙ
gae:තත්ථා’ගමුං ද්වෙ වාණිජා ඛණෙන।
gax:472:උස්සාහිතා දෙවවරෙන සම්මා
gax:සාලොහිතා තස්ස තපුස්ස-භල්ලිකා,
gax:මන්ථඤ්ච සාදුං මධුපිණ්ඩිකඤ්ච
gae:ආදාය නාථං ඉදමබ්රුවුන්තෙ।
gax:473:ඉදඤ්හි නො ධීර අනුග්ගහාය
gax:පටිග්ගහෙත්ව පරිභුඤ්ජ දානං,
gax:හිතාය තං හොති සුඛාය චෙව
gae:අනප්පකප්පෙසු අනාගතෙසු।
gax:474:පටිග්ගහෙත්වා මුනි දෙවදින්න
gax:පත්තෙන පච්චග්ඝසිලාමයෙන,
gax:භුත්වාන තෙසං අනුමොදනත්ථං
gae:දෙසෙසි ධම්මං වරදං පසත්ථං।
gax:475:ද්වෙ භාතිකා වාණීජකා ජිනස්ස
gax:ධම්මං සුණිත්වාන පසන්නචිත්තා,
gax:ද්වෙ වාචිකොපාසකතං ගතාසුං
gae:යාචිංසු තෙ තං පුන පූජනීයං।
gax:476:පරාමසිත්වාන සිරං තතො සො
gax:අදා ජිනො කුන්තල ධාතුමුට්ඨිං,
gax:තෙ තෙන තුට්ඨා සුමනා පතීතා
gae:මහිංසු නෙත්වා විභවානුරූපං।
gax:477:<pb V=.46/> සත්ථා’ථ ගන්ත්වා අජපාලමූලෙ
gax:සහස්ස රංසීව යුගන්ධරම්හි,
gax:නිසජ්ජ ලොකං අනුලොකයන්තො
gae:විතක්කි එවං මනසා විතක්කං।
gax:478:මයජ්ඣපන්නො වරධම්මසාරො
gax:සසස්ස සින්ධූ’ව අගාධපාරො,
gax:අබුද්ධසත්තෙහි තමජ්ජ කස්ස
gae:පකාසයිස්සඤ්හි ජළො හි ලොකො।
gax:479:දෙසෙමි චෙ ධම්මවරං පණීතං
gax:කිලන්තභාවොව මමස්ස අස්මා,
gax:කිමත්තදුක්ඛෙ නිති චින්තයන්තො
gae:නුය්යාමමාකා මුනි දෙසනම්හි।
gax:480:සහම්පතී නාම තතො විධාතා
gax:සචෙතසා තස්ස මනං විදිත්වා,
gax:විනස්සතීදං ඛලු සබ්බලොකං
gae:අදෙසිතෙ තෙනි’ති කම්පමානො।
gax:481:සකාසමාගම්ම ජිනස්ස තස්ස
gax:සගාරවො බ්රහ්මගණෙන තත්ථ,
gax:නිහච්ච ජානුං පථවීතලම්හි
gae:නමස්සමානො ඉදමබ්රූවී සො।
gax:482:ත්වං දෙවදෙවො ස සුමෙධකාලෙ
gax:පලොකිතං ලොකමුදික්ඛමානො,
gax:විහාය දීපඞ්කරපාදමූලෙ
gae:ලද්ධා’මතං තං කරුණාගුණෙන।
gax:483:පවිස්ස සංසාරවනං විදුග්ගං
gax:මංසක්ඛිසීසාදිම’දාසි දානං,
gax:වෙදෙසි දුක්ඛං අමිතං අසය්හං
gae:තං තෙ පරත්ථං’ව න අත්තහෙතුං।
gax:484:<pb V=.47/> සන්තීධ සත්තා ඛලු මන්දරාගා
gax:ඤාතුං සමත්ථා සුගතස්ස ධම්මං,
gax:ආරාධිතො මෙ කරුණාගුණග්ගො
gae:දෙසෙහි ධම්මං අනුකම්පමානො।
gax:485:කාලෙ විකාසන්ති ඛරංසු මිස්සා
gax:ථලම්බුජාතා කුසුමානි නානා,
gax:තථෙ’ව තෙ ධම්මකරාභිඵුට්ඨා
gae:විකාසමායන්තී ජනා අනෙකා
gax:486:සම්පන්න විජ්ජාචරණො සතීමා
gax:ජුතින්ධරො අන්තිමදෙහධාරී,
gax:පටිග්ගහෙත්වාස්ස නිමන්තණං සො
gae:ජනෙසි සත්තෙ කරුණා මනස්මිං।
gax:487:අපාරුතා තෙසං අමතස්ස ද්වාරා
gax:යෙ සොතවන්තො පමුඤ්චන්තු සද්ධං,
gax:විහිංසසඤ්ඤී පගුණං න භාසිං
gae:ධම්මං පණීතං මනුජෙසු බ්රහ්මෙ।
gax:488:පටිග්ගහෙසීති උදග්ගචිත්තො
gax:අජ්ඣෙසනං මෙ චතුරාණනො සො,
gax:නත්වාන නාථං සහපාරිසජ්ජො
gae:පක්කාමි තම්හා භවනං ඛණෙන।
gax:489:තතො ජිනො තෙන ගහිතනුඤ්ඤො
gax:දෙසෙමි කස්සෙති උදික්ඛමානො,
gax:ආළාර-උද්දෙ සමුදික්ඛ ධීරො,
gae:මන්ත්වාන තෙසං අචිරච්චුතිත්තං।
gax:490:කහන්නුඛො’හං වරධම්මචක්කං
gax:අඤ්ඤෙන කෙනාපි අවත්තනීයං,
gax:ලොකස්ස චින්තාමණිසන්තිභග්ගං
gae:පවත්තයිස්සන්තී විචින්තයන්තො।
gax:491:<pb V=.48/> දිස්වාන භික්ඛූ මුනි පඤ්චවග්ගෙ
gax:ආදාය පත්තඤ්ච තිචීවරඤ්ච,
gax:බාරාණසීයං මිගදායමෙන්තො
gae:අද්ධානමග්ගං පටිපජ්ජි සත්ථා।
gax:492:තත්ථාමරබ්රහ්මගණෙහි පූත
gax:පථෙ ඵණී පක්ඛි චතුප්පදා ච,
gax:ආරඤ්ඤදෙවා තරුපබ්බතා ච
gae:මහිංසු නෙකෙහි සුවිම්හයෙහි।
gax:493:තතොපගා සො මිගදායමග්ගෙ
gax:දිස්වා යතීසං යතයො’පගන්ත්වා,
gax:අකංසු වත්තං පටිපත්තිසාරා
gae:පවත්තයී තත්ථ ස ධම්මචක්කං।
gax:494:අඤ්ඤාදිකොණ්ඩඤ්ඤවසිප්පධානා
gax:කොටීනමට්ඨාරස කඤ්ජයොනී,
gax:අසීතිකොටී’පි සුධාසි සඞ්ඝා
gae:අඤ්ඤාසුමග්ගං කමතො තදා තෙ।
gax:495:අතිච්චයාතම්හි නිදාඝකාලෙ
gax:වස්සානකාලෙ සමුපාගතස්මිං,
gax:තත්ථෙව වස්සං උපගම්ම ධීරො
gae:තෙමාසමත්තං අවසී වසීසො।
gax:496:තතො යසං තස්ස සහායකෙපි
gax:පතිට්ඨපෙත්වා අරහත්තමග්ගෙ,
gax:භුතිං ජනානං අනුබ්රූහයන්තො
gae:වස්සස්ස අන්තං අකරී තහිං සො।
gax:497:වස්සච්චයෙ ලොකවිදූ මුනින්දො
gax:ආමන්තයී තෙ යතයො සපුත්තෙ,
gax:තෙ’ථාගමුං නිබ්බණථා කතඤ්ජලී
gae:’දමබ්රුවි තෙසම’නන්ත පඤ්ඤො।
gax:498:<pb V=.49/> උග්ඝොසයන්තා මම ධම්මඝොසං
gax:සමාහනන්තා මම ධම්මභෙරිං,
gax:සාධුං ධමෙන්තා මම ධම්මසඞ්ඛං
gae:චරාථ තුම්හෙ සනරාමරානං।
gax:499:ජයද්ධජං මෙ භුවනුක්ඛිපන්තා
gax:උස්සාපයන්තා මම ධම්මකෙතුං,
gax:අථුක්ඛිපන්තා මම ධම්මකුන්තං
gae:චරාථ ලොකෙසු සදෙවකෙසු।
gax:500:සුසජ්ජිතත්තං අමතස්ස මග්ගං
gax:සකණ්ටකත්තං නරකායනස්ස,
gax:මාරානනස්මිං මසිමක්ඛිතත්තං
gae:කථෙථ ලොකස්ස සදෙවකස්ස।
gax:501:බුද්ධන්තරං සුප්පිහිතං අචාරං
gax:පුරස්ස මොක්ඛස්ස විසාලද්වාරං,
gax:අවාපුරී නො භගවා’ධුනා භො
gae:යථජ්ජ සබ්බෙතී නිවෙදයව්හො।
gax:502:උප්පන්නභාවං භුවනෙ මමජ්ජ
gax:තථෙව ධම්මස්ස ච පාතුභාවං,
gax:උප්පන්නභාවඤ්ච මමොරසානං
gae:පකාසයන්තා ජගතිං චරාථ।
gax:503:වනම්හි පන්තෙ ගිරිගබ්භරායං
gax:රුක්ඛස්ස මූලෙ’පි ච සුඤ්ඤා’ගාරෙ,
gax:වසං යතත්තා මම ධම්මමග්ගං
gae:දෙසෙථ ලොකෙ සනරාමරානං।
gax:504:වත්වාන එවං යතයො දිසාසු
gax:පෙසෙත්ව නාථො උරුවෙලගාමී,
gax:පටිපජ්ජි මග්ගං අථ අන්තරාලෙ
gae:කප්පාසිකව්හං විපිනං පවිස්ස।
gax:505:<pb V=.50/> තස්මිං රමන්තෙ සමතිංසමත්තෙ
gax:රාජොරසෙ සො පවරො විනෙත්වා,
gax:දත්වා’මතං ධම්මමථුද්දිසිත්වා
gae:අගොරුවෙලං ගජරාජගාමී।
gax:506:තත්ථොරුවෙලාධිකකස්සපොති
gax:පසිද්ධනාමස්ස සසිස්සකස්ස,
gax:අග්ගං ඵලං සො පරිපාවයන්තො
gae:වසී වසන්තෙ වසීනං වරිට්ඨො।
gax:507:තදාහරුං නෙගම නාගරා ච
gax:යඤ්ඤං මහාකස්සප තාපසස්ස,
gax:ජිනො විදිත්වාස්ස මනං මනෙන
gae:වසී විසුං තස්ස පසාද හෙතු।
bod:කථං?
gax:508:ගන්ත්වාන උත්තරකුරුං භගවා තදානි
gax:පිණ්ඩඤ්චරිත්ව රමණීය හිමාලයද්දිං,
gax:ආගම්ම සාදුරස නීර භරාභිරාමෙ
gae:’නොතත්තකෙ මුනිවරො පරිභුඤ්ජියාන।
gax:509:චින්තෙසි එවමහමප්පතරංව කාලං
gax:ඨස්සාමි සාසන මමඤ්හි අනාගතෙසු,
gax:ලඞ්කාතලෙ භවති තත්ථ ඉදානි යක්ඛ
gae:සම්බාධමත්ථි මම තත්ථ ගතෙසු’දානි।
gax:510:සබ්බා’මනුස්සජ භයං පවිනස්සතී’ති
gax:මන්ත්වා තතො යතිවරො කරුණාය සත්තෙ,
gax:සඤ්ඣාඝනෙහි පරිනද්ධ රවීව රත්ත
gae:නිග්රොධපක්ක සදිසං චරපංසුකූලං।
gax:511:ධාරෙත්ව සෙලමය සුන්දර පත්තහත්ථො
gax:ඡබ්බණ්ණරංසි නිවහං දිසි පූරයන්තො,
gax:සම්බොධිතො නවම ඵුස්සජ පුණ්ණමායං
gae:ලඞ්කාතලං විජයිතුං නභසා’ගමාසි।
gax:512:<pb V=.51/> බ්රහ්මාසුරාමර ඵණි ගරුළා ච සිද්ධ
gax:විජ්ජාධරාදි ජනතා සහපාරිසජ්ජා,
gax:කෙතා’තපත්ත ඝට දීපුරු තොරණෙහි
gae:පූජං අකංසු මහතිං ගගනායනම්හි।
gax:513:ලඞ්කඞ්ගනා උරසි භාසුර තාර හාර
gax:සඞ්කාස සීතල මනොහර නීර පූරා,
gax:තස්මිං මහාදිපද වාලුක නාම ගඞ්ගා
gae:භුමජ්ඣගාසි ජන නෙත්ත හරාභිරාමා।
gax:514:තස්සාවිදූර සුචි රම්මතරෙ පදෙසෙ
gax:ආයාමතො මිතතියොජන විත්ථතෙන,
gax:චත්තාරි ගාවුතමිතං නයනාභිරාමං
gae:ආසාර සීතජල නිජ්ඣර භුරිඝොසං।
gax:515:මත්තාලිපාලි ඛග ගීතිජ මිස්සරාගං
gax:සම්මත්ත චිත්ත මිගසඞ්ඝ නිසෙවිතං තං,
gax:නච්චන්ත නෙකසිඛි සඞ්ගත පාදපිණ්ඩං
gae:උය්යානමාසි උරුනාගවනාභිධානං।
gax:516:රම්මෙ තදා රතනදීපවරම්හි ලඞ්කා
gax:ලොකාභිධාන හරිකණ්ඩක යක්ඛදාසෙ,
gax:ඔදුම්බරෙ සුමනකූටක තණ්ඩුලෙය්යෙ
gae:සෙලෙසු මාරගිරි මිස්සකරිට්ඨනාමෙ।
gax:517:යෙ’ඤ්ඤෙපි සන්ති ගිරයො වනරාමණෙය්යා
gax:ගඞ්ගා නදී ගිරිගුහා සිකතාතලා ච,
gax:තත්ථාවසන්ති රහසා ඵරුසානිරුද්දා
gae:පාණාතිපාත නිරතා සඨකූට යක්ඛා।
gax:518:සඞ්ගම්ම තෙ මහති නාගවනම්හි තම්හි
gax:සම්මන්තයිංසු සභටා සහ පාරිසජ්ජා,
gax:ත්වං කො’සි රෙ! ඉති පරො අපරං ඛරෙන
gae:තික්ඛෙන වාදකණයෙන අරුන්තුදන්තා।
gax:519:<pb V=.52/> කුජ්ඣිංසු තෙ අථිතරීතර කාරණෙන
gax:වාක්යෙන යුද්ධ පරිරද්ධ පගබ්භිතත්තා,
gax:සඞ්ඛාභිතාපග පතීව’නවට්ඨචිත්තා
gae:සාරම්භගබ්බිතමනා පරිරාවයන්ති।
gax:520:තස්මිං ඛණෙ’භිමතදො සුගතො නභම්හි
gax:ආගම්ම තෙස’මනුකම්පිත මානසෙන,
gax:ගොපානසී සම මනොහර රංසිමාලි
gae:තත්ථච්ඡි ඛෙ ගුණමණී මණිකණ්ණිකාව।
gax:521:තෙසං ජිනො කලහවූපසමාය හෙතු
gax:මාපෙසි වුට්ඨි තිමිරා’නිලසීතභීතිං,
gax:තත්ථාසි ගජ්ජිතඝනො සුරචාපඛිත්ත
gae:ධාරාසරෙහි විතුදං නිසිවාර සඞ්ඝං।
gax:522:අන්ධාව තෙ ඝනතරෙ තිමිරෙ නිමුග්ගා
gax:මුළ්හා දිසඤ්ච විදිසං න විදිංසු භීතා,
gax:චණ්ඩානිලුද්ධට මහා ගිරිකූටරුක්ඛ
gae:සම්පාත භීත රුදිතා ගතිමෙසයන්ති।
gax:523:සීතෙන තෙ අථ දිජෙ පරිකොටයන්තා
gax:අඤ්ඤොඤ්ඤගත්තමවලම්බ පරොදයිංසු,
gax:රූපානි නෙකභයදානි ච ඝොසණානි
gae:වත්තිංසු තෙන විවිධං භයමාසි තෙසං।
gax:524:බුද්ධාපි දුක්ඛිතමනා පරදුක්ඛකෙන
gax:කස්මා කරොන්ති අනයං’ති න චින්තනීයං,
gax:ලොකො හනාති විටපි ඵලදාන හෙතු
gae:සත්ථෙන සොම රිපුගාහක වාසරම්හි।
gax:525:සත්ථා තතො තමනුදො සභයෙ සසොකෙ
gax:දිස්වාන ගුය්හක ජනෙ කරුණායිතත්තො,
gax:වුට්ඨිං තමඤ්ච පවනං පණුදිත්ව සබ්බං
gae:දස්සෙසි අත්තමඛිලං දුමණීව ඛම්හි।
gax:526:<pb V=.53/> දිස්වාන තෙ මුනිවර’ඤ්ජලි පඞ්කජෙහි
gax:සජ්ජෙත්ව සීස සරසී ඉදම’බ්රුවිංසු,
gax:යාචාම නො’භයපදං භවතො සකාසා
gae:දාසෙසු ධීර කරුණං කරණීයමෙව।
gax:527:එවං තදා’වච ජිනො මධුරස්සරෙන
gax:ආමන්ත තෙ නිසිචරෙ’වනතෙ සමෙක්ඛ,
gax:තුම්හෙ දදාථ යදි ඨානමමෙකදෙසං
gae:සබ්බෙ අපෙන්තී ඝනවාතජ සීතදුක්ඛා।
gax:528:යජ්ජෙවමීතිම’පයාති කරොම භො තං
gax:ගණ්හාහි ධීර යදි ඉච්ඡසි සබ්බදීපං,
gax:වත්වාන තෙහි පරිදින්න ඡමාය මග්ගො
gae:ඔගම්ම තත්ථ පුථු පත්ථරි චම්ම කණ්ඩං।
gax:529:තස්මිං නිසජ්ජ කසිණං සමාපජ්ජ තෙජො
gax:ජාලාකුලං ජලිත මග්ගීමමාපයී සො,
gax:සො ධූමකෙතු ගගනුග්ගත තුඞ්ගසිඞ්ගො
gae:සන්දඩ්ඪයං ගිරිවනානු’රුඝොසයන්තො।
gax:530:රුක්ඛෙහි රුක්ඛවන පබ්බත ලඞ්ඝනෙන
gax:සාඛාමිගෙ ච විහගෙ අනුබන්ධයං’ව,
gax:වෙස්සානරො වනමරූ මිගසූකරෙ’පි
gae:සන්ධාවි ගුය්හක ජනෙ ඉති චින්තයන්තො।
gax:531:දිස්වාන තත්ථ පචුරාතන විප්ඵුලිඞ්ග
gax:සම්මිස්ස ජාල දහනං ගුහකා සමෙච්ච,
gax:ධාවුං විකිණ්ණකච බප්පජල’ද්දනෙත්තා
gae:දාරත්තජෙහි සහිතා ගතිමෙසමානා।
gax:532:සම්බුද්ධතෙජ පරිදඩ්ඪ සරීරචිත්තා
gax:ආහච්ච සාගරතටං පරිධාවමානා,
gax:තස්මිම්පි තෙ පවිසිතුං සරණං න ලද්ධා
gae:ඡම්හි තතො සපදි සන්නිපතිංසු සබ්බෙ।
gax:533:<pb V=.54/> දිස්වාන තෙ මුනිවරො සහයෙ සසොකෙ
gax:රම්මං තදා ජලධිමජ්ඣගතං මහන්තං,
gax:ඉද්ධීහි සෙහි ගිරිදීපමි’ධානයිත්වා
gae:ආරොපයිත්ව නිඛිලෙ පුන තත්ථ’කාසි।
gax:534:කත්වෙවමෙ’සමසමො’පසමන්ත’මීතිං
gax:තත්ථෙව භාසුරතරො භගවා නිසීදි,
gax:බ්රහ්මාමරා’සුරඵණී ගරුළාදි සිද්ධා
gae:සඞ්ගම්ම’කංසු මහතිං මහම’ග්ගරූපං।
gax:535:දෙසෙසි සංසදි ජිනො සුතිසාධු ධම්මං
gax:තස්මිං සදාසවනුදං සිවදං ජනානං,
gax:සුත්වාන නෙකසතකොටි පමාණ පාණා
gax:ලද්ධා තදා සමභවුං චරධම්මචක්ඛුං।
gax:536:තස්මිං දිනෙ සුමනකූට වරාධිවාසො
gax:තෙජිද්ධිබුද්ධිවිභවො සුමනාභිධානො,
gax:දෙවො පසන්නහදයො රතනත්තයම්හි
gae:සම්පාපුණිත්ථ පඨමං ඵලමුත්තමං සො।
gax:537:උට්ඨාය තුට්ඨවදනො කතපඤ්ජලීකො
gax:මුග්ගො ජිනග්ග නඛරංසි පයොදධිම්හි
gax:වන්දිත්ව එවමවචා’තුල වීර ධීර
gae:ලොකග්ග පුග්ගල වරං දද සාමි ධීස।
gax:538:දාසොස්මි තෙ චරණ පඞ්කජ පූජකොහං
gax:සද්ධාදයාදි විභවො තනයො’හමස්මි,
gax:තුම්හෙ විනා ඛණලවං වසිතුං න ඉච්ඡෙ
gae:තස්මා දදාතු භගවා මම පූජනීයං।
gax:539:සුත්වාන තං ධිතිමතී පරිමජ්ජ සීසං
gax:සංසත්ත ඡප්පද සරොරුහ සන්නිභෙන,
gax:හත්ථෙන නීල සක කුන්තල ධාතුමුට්ඨිං
gae:දජ්ජාථ සො මණිමයෙන කරණ්ඩකෙන।
gax:540:<pb V=.55/> පග්ගය්හ බාහුයුගලෙන ඨීතො නමිත්වා
gax:මුද්ධා දධාසි මකුටං විය පීණිතත්තො,
gax:කත්වා’ථ සො වර මහං තිදිවෙහි සද්ධි
gae:’මප්පෙත්ව ධීර ඵරිභුත්ත වසුන්ධරායං।
gax:541:සො’කාසි නීලරතනෙහි මහාරහෙහි
gax:උබ්බෙධතො රතන සත්ත පමාණ ථූපං,
gax:නාථෙ ධරන්තසමයෙව පතිට්ඨහී සො
gae:ථූපො තිලොකසුඛදො මණි කාමදො’ව।
gax:542:පච්ඡා තිලොකසරණෙ පරිනිබ්බුතම්හි
gax:ඛීණා සවො සමහිමො සරභු යතින්දො,
gax:ආදාය තං චිතකතො ජිනගීවධාතුං
gae:තස්මිං නිධාය’කරි බාරස හත්ථථූපං।
gax:543:චූළාභයහ්වවනිපො සමයෙ’පරස්මිං
gax:බත්තිංස හත්ථම’කරියත්ථ වරොරුථූපං,
gax:දුට්ඨාදිගාමණි නුපො දමිළෙ හනන්තො
gae:කාරෙසි කඤ්චුකමථො චතුසට්ඨිහත්ථං।
gax:544:එවං ස සීහලමහාසරමජඣරූළ්හං
gax:සෙතම්බුජං’ව මධුපාවලි සෙවනීයං,
gax:භුමඞ්ගනා කරතලෙ සිතවිත්ථලීලො
gae:ථූපො දදාතු මසමොපසමං ජනානං।
gax:545:ලඞ්කොපසග්ගම’වධූය විධාය ඛෙමං
gax:ලඞ්කං නිජාය වරකුන්තල ධාතුයා තං,
gax:කත්වාන භාසුරතරං මුනි මඞ්ගලාය
gae:පායාසි තාරක පථෙ’නුරුවෙලමෙව।
gax:546:තස්මිං විධාය බහුවිම්හිත පාටිහෙරං
gax:භෙත්වා සසිස්සකි’සිනො පුන දිට්ඨිජාලං,
gax:දත්වාන නිබ්බුතිපදං සහසිස්සකස්ස
gae:නිබ්බාණ සුන්දර පුරං පරිපූරයිත්ථ।
gax:547:<pb V=.56/> තම්හා විකාසිත කුසෙසය කානනාභ
gax:වීතාසවෙහි නිවුතො සුගතෙභගාමී,
gax:පායාසි රාජගහ ගාමී’මුදාරමග්ගං
gae:වෙනෙය්ය ජන්තු කමලාකර භානුරූපො।
gax:548:තස්මිං ගතෙ ජිනවරෙ වර බිම්බිසාරො
gax:පූජං අකාසි මහතිං සහ දෙවතාහි,
gax:තස්මිඤ්හි සංසදි ලභිංසු අනප්පපාණා
gae:මග්ගෙ ඵලෙ ච සරණෙ ච පතිට්ඨහිංසු
gax:549:රාජා තතො විපුල වෙලුවනාභිරාමං
gax:සාලඞ්කතං විවිධ පාදප මණ්ඩපෙහි,
gax:පාදාසි දක්ඛිණකරෙ ජලපාතනෙන
gae:කත්වා ධරාධරධරං හිමවඤ්ච කම්පං।
gax:550:තස්මිං සමන්තනයනො නයනාභිරාමො
gax:භුතිං ජනස්ස සතතං අභිවඩ්ඪයන්තො,
gax:ධම්මම්බු වුට්ඨි නිකරං පරිවස්සයන්තො
gae:වස්සං වසී අදුතියො දුතියම්හි වස්සෙ।
gax:551:දෙවින්ද මොලි සමලඞ්කත පාදපිට්ඨො
gax:ලොකස්ස අත්ථචරණෙ සතතාභියුත්තො,
gax:තත්ථෙව සො හි තතියෙ’පි චතුත්ථවස්සෙ
gae:වාසං අකාසි සුගතො සිරිසන්තිවාසො।
gax:552:ලොකස්ස ධම්ම ම’මලං සතතං වහන්තො
gax:සාවත්ථියං රුචිර ජෙතවනෙ’භිරාමෙ,
gax:වාසං අකාසි සුඛදො මුනිපඤ්චමස්මිං
gae:වෙනෙය්ය සත්තසමයං සමුදික්ඛමානො।
cen:ඉති ලඞ්කාය පඨමා’ගමනං।
gax:553:අථ භගවති තස්මිං ජෙතනාමෙ වනස්මිං
gax:නිවසති සතිලඞ්කා මඞ්ගලා’වාසරූපා,
gax:උපවනමිව නාකෙ නන්දනං දෙවතානං
gae:අමර උරගවාසා රම්මරූපා බභූව।
gax:554:<pb V=.57/> තහිමති රුචිරස්මිං වඩ්ඪමානාදි සෙලෙ
gax:මධුර සලිලවාහෙ රම්මකල්යාණිකාදො,
gax:උදධි භුජගවාසෙ නාගදීපන්තිකෙ ච
gae:මහති මහිම යුත්තා නාගසඞ්ඝා වසන්ති।
gax:555:පචුර මහිම යුත්තො වඩ්ඪමානාචලස්මිං
gax:අධිපති භුජගානං ආසි චූලොදරව්හො,
gax:මහුදර ඉති නාමො නාගදීපොදධිම්හි
gae:නිවසති අථ තෙසං පබ්බතෙය්යො’රගින්දො।
gax:556:ඉතර භුජග රඤ්ඤො ධීතරං නාගකඤ්ඤං
gax:පියතරම’භිරූපං’කාසි දාරං තදා හි,
gax:අථ ච දුහිතුයා සො දීයමානං දදන්තො
gae:රුචිර මණීමයග්ඝං ආසනඤ්චාපදාසි।
gax:557:දුහිතරි මතකාලෙ තෙ’ථ පල්ලඞ්කහෙතු
gax:ජලජ ථලජ නාගා යුද්ධසජ්ජා අහෙසුං,
gax:අථ ථලජ භුජඞ්ගා භඞ්ගකල්ලොලමාලා
gae:සදිස ලූලිත චිත්තා ගබ්බිතෙවං රවන්ති।
gax:558:කිමු’දධිජ ඵණීනං කිත්ති සම්පත්තියා නො
gax:අපි යසපරිවාරා කිං බලෙනිද්ධියා කිං,
gax:අහමහමීති ගබ්බා කිං කිමිස්සාය තෙසං
gae:භවති තිමිර’රීනං භානුමග්ගුන්නතී කා।
gax:559:අථ ජලජ’ලගද්දා ගජ්ජනං ගජ්ජයන්තා
gax:භයජනක පගබ්භා ඵොටයන්තා භූජානං,
gax:අහමහ පභූ රෙ!රෙ! පබ්බතෙය්යාන’මෙතං
gae:පටුතරඩසිතොට්ඨා කක්ඛ’ළෙවං රවන්ති।
gax:560:පටුතර ගරුනාදා තාව ගජ්ජන්ති දන්තී
gax:නයන පථමු’පෙන්තෙ යාව කණ්ඨිරවානං,
gax:තථරිව ථලජාතා ජුම්හයන්තා සමග්ගා
gae:නයන පථගතා නො සුඤ්ඤදප්පා භවන්ති।
gax:561:<pb V=.58/> ඉති තදුභයසෙනා ඝට්ටයන්තා’ඤ්ඤමඤ්ඤං
gax:විවිධ පහරණ්හො උග්ගිරන්තී ගිරන්ති,
gax:සතත ඛුභිත වෙලා සාගරූමීව භන්තා
gae:ලුලිත ලුලිත චිත්තා යුද්ධනින්නා ඨිතාසුං।
gax:562:අථ තදහු මුනින්දො යාමිනීයාම’මන්තෙ
gax:පතිනිය මතිජාලං ලොකමොලොකයන්තො,
gax:සමර වසගතානං භොගීනං භාවිභුතිං
gae:තදුපරි ච’භිවුද්ධිං පස්සි ලඞ්කාතලස්ස।
gax:563:අථ මුනි මධුමාසෙ’පොසථෙ කාලපක්ඛෙ
gax:කත නිඛිල විධානො ගය්හ සඞ්ඝාටිකාදිං,
gax:අනුගතිකමුදික්ඛං පඤ්චනෙත්තො සමන්තා
gae:සුමන සුමන නාමං පස්සි දෙවං සමිද්ධිං।
gax:564:තදහු සුමනදෙවො ජෙතනාමෙ සුරම්මෙ
gax:අධිවසති විහාරෙ ද්වාරකොට්ඨොපකට්ඨෙ,
gax:ඨිත විටප සමිද්ධෙ ඛීරිකාපාදපස්මිං
gae:සුගත මභිනමන්තො අන්වහං පූජයන්තො।
gax:565:තමසම්මුනි දිස්වා’මන්තයිත්වා’ගතෙ තං
gax:ඉදමවච මයා භො සද්ධිමාගච්ඡ ලඞ්කං,
gax:සහ තව භවනම්හා පුබ්බවුත්ථප්පදෙසෙ
gae:තව භවති පතිට්ඨා භොගිනඤ්ජා’භිවුද්ධි।
gax:566:අථ මුනිවචනං සො මුද්ධනාම’ග්ගහෙත්වා
gax:සමුදිතහදයො තං රුක්ඛමුද්ධච්ච මූලා,
gax:සුගතමුපරි කත්වා ධාරයන්තො සුඵුල්ලං
gae:බරිහි බරිහි ඡත්තාකාරමාගා නභම්හී।
gax:567:දසබල තනුභා’භිස්සඞ්ගමා සො දුමන්දො
gax:තරල මණීව නානා’භාහි සම්භාවනීයො,
gax:විලසිත ඉව සබ්බෙ රුක්ඛසෙලාදයො’පි
gae:අපගත සකවණ්ණාවණ්ණවන්තා විරෙජුං।
gax:568:<pb V=.59/> ඛග භුජග සුරාදි මස්සිතා ඡප්පභාහි
gax:නිජපති නිජජායා ස්වඤ්ඤමඤ්ඤාසු මුය්හුං,
gax:අසිත ගගන මජ්ඣෙ සොභමානො මුනින්දො
gae:විතත විවිධ රංසී රංසිමාලීව ගඤ්ඡි।
gax:569:ජලද පටල සණ්ඩෙ වජ්ඣමුද්දාළයිත්වා
gax:බහි විලසිතකායො සොම්මදොසාකරො,ව
gax:කතුපරි තරුඡායො ජොතමානො සමානො
gae:උරග සමරඨානං ගන්ථ්වා’කාසෙ නිසජ්ජ।
gax:570:ඝනතර තිමිරං සො ඉද්ධියා සඞ්ඝරිත්වා
gax:තහිමතිරව භීමං ඝොරසංරම්භවන්තං,
gax:අසනි සත නිපාතං වස්සධාරා කරාලං
gae:උරුතර තත මෙඝං මාපයී සීතවාතං।
gax:571:ඉති තිභුවනනාථො දප්පිතෙ නාගසඞ්ඝෙ
gax:විමද කරණ හෙතු දස්සයී භෙරවානී,
gax:අථ’පගත පගබ්භෙ තෙ විදිත්වාන සත්ථා
gae:අපනුදි භයජාතං තඞ්ඛණංයෙව තත්ථ।
gax:572:තරුණ තරණිසොභා කෙතුමාලාවිලාසිං
gax:සුභරුචි මුඛවන්දං ලක්ඛණාකිණ්ණගත්තං,
gax:තිභව විභවදායිං තං විදිත්වාන නාගා
gae:චුතපහරණ හත්ථා වන්දමානා මහිංසු।
gax:573:සිරසී නිහිතපාණී රත්තපඞ්කෙරුහෙහි
gax:විකච වදන නෙත්තා’මන්ද කඤ්ජුප්පලෙහි,
gax:සක සක ධත නානාවණ්ණ වම්මාදිකෙහි
gae:විවිධ කුසුමවත්ථා’මන්ද දීපද්ධජෙහි।
gax:574:උරග භවනවාසා නාගකඤ්ඤා සමෙච්ච
gax:කුච කලස සහස්සං ධාරයන්ති සලීලං,
gax:ලලිත කණක වල්ලි ලීලමාධත්ත ගත්තා
gae:ථුති මුඛර මුඛා තා සාධු කීළං අකංසු।
gax:575:<pb V=.60/> අථ මුනි උරගානං විග්ගහං තං සමෙතුං
gax:සුතිමන කමනීයං නිච්ඡරං බ්රහ්මඝොසං,
gax:අජරමමර මග්ගං සුප්පසත්ථං සුධිහි
gae:වරමති වරධම්මං දෙසයී නං ඵණීනං।
gax:576:න භො භො සංසාරෙ ඛලු භවති සාරං ලවම්පි
gax:විසෙසා තං සීතං ජලිත දහනෙ විජ්ජති කදා,
gax:සදා රාගං රොගං බ්යධති ජනතං නෙකදුරිතං
gae:තථාපා’යුං පාතො රවිරභිමුඛුස්සාව සදිසං।
gax:577:සරීරො’යං බත්තිංස විධ කුණපො සාර රහිතො
gax:පරිත්තං යොබ්බඤ්ඤං කුසුම සදිසං නිග්ගතසිරි,
gax:පහන්ත්වා ගන්තබ්බං භවජ විභවං සම්භතමිදං
gae:අථෙවං සන්තෙ භො වරයති භවං කො නු හි බුධො।
gax:578:පලාසී මක්ඛී කොධූපහ මතො මානවිභවො
gax:ජනො’තීතො’තො භො පයති නරකං දාරුණතරං,
gax:ඵණී මජ්ජාරො සා ගුහක කපයො භූය බහුසො
gae:වධෙන්තඤ්ඤොඤ්ඤං තෙ නනුභවමිදං දුක්ඛම’නිසං।
gax:579:පුරෙ කාකො’ලුකා අථ වනභවා ඵන්දන ඉසා
gax:කරිත්වා’ට්ඨානෙ’ඝං චිරමනුභවුං දුක්ඛමනිසං,
gax:අහො කප්පට්ඨන්තං සරථ දුරිතං වෙරජමිදං
gae:න හෙත්ථස්සාදො භො’ණුමපි කලහෙ මෙත්තිම’මතං।
gax:580:බලං බාලානං භො සක සක වධායෙව භවති
gax:අතීතෙකා ඛුද්දා ලටුකිකදිජා නට්ඨතනයා,
gax:ගජං බාලං මත්තං පවිධි න බලං හොති සරණං
gae:අථට්ඨානෙ කිං භො කුරුථ වීරියං භුති හනනං।
gax:581:න දුක්ඛං තෙසං යෙ විගත කලහා එකමනසා
gax:අතීතෙ භො ලාපා අඝටිත මානා පෙය්යවචනා,
gax:සුඛං වාසං’කාසුං යදහනි භවුං තෙ’ථ විධුරා
gae:වසං ව්යාධස්සාගුං තදහනි අහො!මෙධග බලං।
gax:582:<pb V=.61/> ඉති තිඛිණ සුධිමා කත්තුමෙතෙ සමග්ගෙ
gax:අවදි පවර ධම්මං සාධු විඤ්ඤුප්පසත්ථං,
gax:අථ මුදිතමනා තෙ පීණිතා තස්ස නාගා
gae:මණිමයම’තුලං තං ආසනං පූජයිංසු।
gax:583:අථ මුනි ගගනම්බොරුය්හ භුමිප්පදෙසං
gax:තරුණ රවිව තස්මිං ආසනෙ ආසි භාසං,
gax:අථ භුජගගණා තෙ දිබ්බ ඛජ්ජාදිකෙහි
gae:පරිවිසිය මුනින්දං සාධු ධම්මං සුණිංසු।
gax:584:අථ ජල ථලජානං තත්ථ යුද්ධා’ගතානං
gax:අගණිත භූජගානං’සීතිකොටී භුජඞ්ගා,
gax:විමල සරණසීලෙ සුප්පතිට්ඨා සුතුට්ඨා
gae:අකරු’මතිමුළාරං සත්ථු පූජාවිධානං।
gax:585:අථ මහුදර රඤ්ග්ඤො මාතුලො නාගරාජා
gax:මනිනයනකනාමො රම්මකළ්යාණදෙසා,
gax:උරග සමර හෙතූ ආගතො නාගදීපං
gae:සුගතවර සරීරං දිස්ව නත්වාලපෙවං।
gax:586:යදි සුගත! ඉමං ත්වං නාගතො අස්ස ඨානං
gax:මයමපගත පාණා හොම ඣත්වා’ඤ්ඤමඤ්ඤං,
gax:රුධිරවහ විකිණ්ණො අස්ස භුමිප්පදෙසො
gae:පසමි දහන දිත්තං අම්බුදෙනෙව තං ත්වං।
gax:587:මම භගව! පුරාමෙ දිට්ඨපුබ්බං තවෙතං
gax:රුචිර සිරිසරීරං රංසිජාලා’භිකිණ්ණං,
gax:අපි සුමධුර ධම්මං දෙසයන්තෙ සුරානං
gae:දසබල සුතපුබ්බං ආනුභාවඤ්ච තුය්හං।
gax:588:අහමසම පුරෙ තෙ විස්සුතොයෙව දාසො
gax:යදි මනසි දයා තෙ හොති දාසෙ පුනා’පි,
gax:පවර රතනදීපෙ හොති කළ්යාණිගඞ්ගා
gae:මම වසති තහිං තං දට්ඨුකාමො’භියාචෙ।
gax:589:<pb V=.62/> ඉති යතිපති තස්සා’රාධනං පග්ගහෙත්වා
gax:සක පරිචිත භුම්යා චෙතියත්ථං විධාය,
gax:මණිමය පරිභුත්තං ආසනං චා’පි තෙසං
gae:ස සුමන තරු රාජං පූජනත්ථං විධාය।
gax:590:දසබල පරිභුත්තං සබ්බමෙතං භුජඞ්ගා
gax:මණිරිව රුචීදං තෙ ධාතුයොයෙව තස්මා,
gax:මහථ නමථ නිච්චං මංව සග්ගා’පවග්ගං
gae:දදති ඉති ච වත්වා ඔවදිත්වාන සත්ථා।
gax:591:නභතල’මු’පගන්ත්වා දෙවනාගෙ මහෙන්තෙ
gax:දිසි දිසි විසරන්තො නීලපීතාදි රංසි,
gax:මන නයන හරන්තො ජන්තුනං ලොකසාරො
gae:අගමි රවි’ව ඛම්හා ජෙතනාමං විහාරං।
gax:592:අථ මනුජමරානං නත්තසිද්ධාදිකානං
gax:සතත’මමත ධම්මං දෙසයන්තො ඵණීනං,
gax:වනභවන සුරම්මෙ මඞ්කුලව්හෙ නගින්දෙ
gae:අකරි මුනි නිවාසං ඡට්ඨමෙ හායනම්හි।
gax:593:සුරපුරුපවනෙ’ථො පාරිජාතස්ස මූලෙ
gax:අරුණ මුදුසිලායං භාසමානො මුනින්දො
gax:සුනිපුණ’මභිධම්මං දෙසයන්තො සුරානං
gae:අකරි වරනිවාසං සත්තමෙ තත්ථ වස්සෙ।
gax:594:අථ සුඛද මුනින්දො ජෙතනාමෙ විහාරෙ
gax:අවසි විමලපඤ්ඤො අට්ඨමෙ සාරදස්මිං,
gax:අජර’මමර සන්තිං ඵසමානො පරෙසං
gae:විවිධ නය විචිත්තං දෙසනං දෙසයන්තො।
cen:ඉති ලඞ්කාය දුතියාගමනං।
gax:595:එවං ජිනො ජෙතවනෙ වසන්තො
gax:නීස්සාය සාවත්ථිපුරං විහාසි,
gax:සා කිදිසී ආසි පුරී තදානී
gae:තං කීදිසං ජෙතවනං විහාරං।
gax:596:<pb V=.63/> භූමඞ්ගනායාහිත උත්තමඞ්ගෙ
gax:භාසන්ත නානාරතනාභිරාමා,
gax:විසාලමොලීව විසාලභොගා
gae:සා ජම්බුදීපම්හී බභුව රම්මා।
gax:597:සිරීනිකෙතෙ සිරිමාවහන්තී
gax:විරාජතෙ යා වසුධා තලස්මිං,
gax:සා දෙවරාජස්ස’මරාවතී’ව
gae:රඤ්ඤො කුවෙරස්ස’ලකාව රම්මා।
gax:598:සා පුඤ්ඤපඤ්ඤාලු ජනාධිවුත්ථා
gax:සොණ්ණාදි පුණ්ණාපනාකිණ්ණවීථී,
gax:උත්තුඞ්ග මාතඞ්ග තුරඞ්ග රඞ්ගා
gae:සා රාජතෙ කඤ්චන මන්දිරාලී।
gax:599:රරාජ සා භාසුර රාජපුත්තා
gax:පුඤ්ඤඞ්ගනාලාස විලාසයන්තී,
gax:වෙදඞ්ගපාරඞ්ගත විප්පචාරා
gae:ද්විපඤ්ච සද්දෙහි ච නිච්චඝොසා।
gax:600:අනෙකසිප්පී සත සම්පකිණ්ණා
gax:නානාදිසාහා’ගත සත්ථවාහා,
gax:පහුතඛීණාසවපාදපූතා
gae:බභාස සා මඞ්ගල මන්දිරං’ව।
gax:601:භවන්තරෙ යො චරියං චරන්තො
gax:සුවො’පනිස්සාය වසං ගුණෙන,
gax:යඤ්ඤඞ්ගසාඛිං මතසීනපත්තං
gae:අකා සමිද්ධං ඵලපල්ලවෙහි।
gax:602:ඉදානි පත්වාන භවස්ස අන්තං
gax:නිස්සාය යං සො වසතෙ මුනින්දො,
gax:තස්සා ගුණං කො හි අසෙසයිත්වා
gae:කථෙති සා වස්සූ’පමාය තස්සා।
gax:603:<pb V=.64/> තස්සොපකට්ඨෙ රතනංව’නග්ඝං
gax:මනොහරො උත්තමසත්තසෙවි,
gax:ජනානමාකඛිඞතදො විහාරො
gae:බභුව ජෙතාදි වනව්හයෙන।
gax:604:සමඵුල්ල පුප්ඵරස මොදිත ඡප්පදාලී
gax:ඣඞ්කාර නාද පරිවාදිත තන්තිනාදා,
gax:සම්මත්ත’නන්ත දිජ කුජිත ගීතවන්තා
gae:තිට්ඨන්ති යත්ථ තරවො නටකාව ඡෙකා।
gax:605:ඛීරණ්ණවාහරිය ධොවිය ඛීරනීරා
gax:සොසෙත්ව සජ්ඣුමලයෙ සසිකන්ති මස්සං
gax:යත්ථොකිරිත්ව තනිතා විය වාලුකායො
gae:සා මාලකාවලි බභාස පයොදධි’ව।
gax:606:විජ්ජොතමාන රතනප්පමුඛානනම්හි
gax:සොපාන මාල පදගණ්ඨිදුජෙහි හාසං,
gax:කත්වෙව දෙවභවනානමහං විරාග
gae:වන්තී’ති ගන්ධකුටි යත්ථ පහාසයිත්ථ।
gax:607:කම්මාර ගග්ගරි මුඛො’පරි සම්පපුණ්ණා
gax:අඞ්ගාර කන්තර විනිග්ගත ජාලකාව,
gax:සම්බුද්ධදෙහ පරිනිග්ගත රංසිමාලා
gae:දායග්ග නිග්ගත කරා විසරන්ති යස්මිං।
gax:608:තුම්හෙ සරාග ජනසඞ්ගමතො’ති ගීතා
gax:ධඤ්ඤා මයන්තී විමලෙහී සමඞ්ගිතත්තා,
gax:තුට්ඨාව හාස මකරා සුරපාදපානං
gae:රාජෙන්ති යත්ථ යතිනිස්සිත පාදපින්දා।
gax:609:පුන්නාග නීප වකුල’ජ්ජුන රාජරුක්ඛ
gax:නාගා’ග චූත යුගපත්තක චම්පකානං,
gax:පුප්ඵාභිකිණ්ණ ධරණී රතනෙහි නානා
gae:පච්ඡන්න දිබ්බභවනං විය භාති යත්ථ।
gax:610:<pb V=.65/> බ්රහ්මාසුරාසුර නරොරග ලිඞ්ගිසිද්ධ
gax:විජ්ජාධරාදි ජනතා කතවන්දනෙහි,
gax:තෙහෙව ඝුට්ඨ ථුතිමඞ්ගල ගීතිකාහි
gae:යත්ථොපගාන මනනෙත්තගණා මුදෙන්ති।
gax:611:නිග්ඝොසිතාමල සුසීතල නිජ්ඣරෙහි
gax:සම්මත්ත නෙකදිජ ඝුට්ඨ ජලාසයෙහි,
gax:කිඤ්ජක්ඛ පත්ත පරිකිණ්ණ සිලාතලෙහි
gae:තුස්සන්ති යත්ථ සතතං යතීනං මනාති।
gax:612:යො නෙක කප්ප සත සඤ්චිත පුඤ්ඤරාසි
gax:හිත්වා’මිතං කපිලවත්ථු මහාසිරිම්පි,
gax:ආගම්ම යත්ථ නීරතො සුගතො මහෙසි
gae:කො තත්ථ භුති මතුලං කථිකො කථෙති।
gax:613:තස්මිං ජිනො වසති ජෙතවනෙ විහාරෙ
gax:ඉන්දො යථා රුචිර නන්දන කානනම්හි,
gax:බ්රහ්මා’ව බ්රහ්මභවනෙ සපිතාමහෙහි
gae:තාරාවලී පරිවුතො ගගනෙ’ව වන්දො।
gax:614:තදාගම්ම මහානාගො මණි අක්ඛිකනාමකො,
gae:ලඞ්කාතො ජිනපාදස්මිං ඵණිං පච්චෙද’මබ්රුවි।
gax:615:සම්බුද්ධා ධීර ලොකස්මිං ලොකස්සත්ථාභිවුද්ධියා,
gae:ජායන්ති සාමි තුම්හාකං දයායන්තො’ගධා මයං।
gax:616:තෙන මෙ දාසභුතස්ස සංසාරන්දුඝරා ථිරා,
gae:මුත්තිං යදිච්ඡසෙ මය්හං ගහණීයං නිමන්තණං।
gax:617:සුත්වාන තං මහානාගො මහානාග නිමන්තණං,
gae:පටිග්ගහෙසි තං තුණ්හීභාවෙන කරුණාය සො।
gax:618:ඤත්වා තං සුමනො නාගො ලහුමාගම්ම සීහලං,
gae:කළ්යාණාපගපස්සම්හි මනොනන්දන භුතලෙ।
gax:619:සජ්ඣු කම්බුමණි මුත්ත පවාල වජිරාමයෙ,
gae:වහාරහෙ මහාථූනෙ ඝටකාදිං නිධාපිය।
gax:620:<pb V=.66/> දත්වා තුලාදයො සෙස මන්දිරඞ්ගෙ තථෙව ච,
gae:විටඞ්ක ව්යාල සීහාදි පන්තියො’පි තථෙවහි।
gax:621:සාතකුම්හමයා’නෙක චිත්තෙහි සාධු චිත්තිතං,
gae:නිම්මාය ගොපානසියො පක්ඛපාසෙ ච කණ්ණිකං।
gax:622:සිඞ්ගි නික්ඛෙන සිඞ්ගඤ්ච ඡදනින්දමණීහි ච,
gae:සොණ්ණ කිඞ්කිණි මාලායො කණ්ණමාලා ච මාපිය।
gax:623:චිත්තවිතානං බන්ධිත්වා මුත්තොලම්බෙ තහිං තහිං,
gae:කත්වාන ගන්ධදාමෙහි පුප්ඵදාමෙහි සඞ්කුලං।
gax:624:ඉන්දනීලමයං භුමි මජ්ඣෙ’නග්ඝ මහාසනං,
gae:මාපෙසි පරිතො සෙස භික්ඛූනඤ්ච සුභාසනෙ।
gax:625:රතනෙහෙ’වාපස්සයෙ වෙදිකා එළිකාමයෙ,
gae:මුත්තා වාලුක සඞ්කිණ්ණං මාලකඤ්ච මනොරමං।
gax:626:සත්ත රතන සම්භුත තොරණූ’පරි තොරණෙ,
gae:සන්තීර කුසුමා’කිණ්ණ හාටකාදි ඝටාකුලං।
gax:627:නෙක රාගද්ධජාකිණ්ණ විතාන සමලඞ්කතං,
gae:දීප ධූපාලි සඞ්කිණ්ණ ගන්ධපුප්ඵ සමාකුලං।
gax:628:එවමාදිහි නෙකෙහි වණ්ණෙහි සමලඞ්කතං,
gae:මාපෙත්වා මණ්ඩපං සෙට්ඨං දෙවමණ්ඩප සන්තිභං।
gax:629:සීත වාලුක සඤ්ඡන්නං මුදු පාදපටත්ථතං,
gae:මාපෙත්වෙවං මහාමග්ගං සුරඤ්ජස සමඤ්ජසං।
gax:630:සඤ්චිනිත්වාන තෙ නාගා ඛජ්ජ භොජ්ජ ඵලාඵලෙ,
gae:දිබ්බන්නපානෙ පචුරෙ පටිමග්ගං ගමුං තදා।
gax:631:තතො කාරුණිකො නාථො බොධිතො අට්ඨමෙ සමෙ,
gae:වෙසාඛ පුණ්ණමාසිම්හි සන්නිපාතිය සාවකෙ।
gax:632:එථජ්ජ භික්ඛවො ලඞ්කං නාගානං’නුග්ගහාය භො,
gae:මණිඅක්ඛිකො නිමන්තෙසි පසන්නො බුද්ධසාසනෙ।
gax:633:සුත්වාන වචනං තස්ස සම්බුද්ධස්ස සිරීමතො,
gae:අස්සවා පෙසලා භික්ඛූ පච්චස්සොසුං සමාහිතා।
gax:634:<pb V=.67/> සාරිපුත්තො තතො ථෙරො පඤ්ඤාය’ග්ග ධුරන්ධරො,
gae:පත්තචීවරමා’දාය අගමා ජිනු’පන්තිකං।
gax:635:මොග්ගල්ලානො මහාථෙරො දුතියො අග්ගසාවකො,
gae:පත්තචීවරමාදාය සොපාග ජින සන්තිකං।
gax:636:ධූතපාපො ධුතඞ්ගග්ගො මහාකස්සප නාමකො,
gae:පත්තචීවරමාදාය ආගමා ජිනසන්තිකං।
gax:637:සාසනෙ විනයඤ්ඤ නමග්ගො’ පාලිව්හයො යත,
gae:පත්තචීවරමාදාය ජිනන්තිකමු’පාගමි।
gax:638:දිබ්බචක්ඛූනමග්ගො යො රුද්ධපාපාරි දප්පකො,
gae:ථෙරො’නුරුද්ධො වරදො සොපාග මුනිසන්තිකං।
gax:639:මණිව කාමදො කාමමු’පවානො’ති විස්සුතො,
gae:ඤාණී ගණී දක්ඛිණෙය්යො ථෙරොපාග ජිනන්තිකං।
gax:640:බක්කුලො විමලො සීල සමාධාදි ගුණාකරො,
gae:ආගතො සපරික්ඛාරො භික්ඛූනං සමිතිං තදා।
gax:641:බුද්ධසාසන ධොරය්හො ථෙරො අඞ්ගුලිමාලකො,
gae:සහා’ගන්තුං මුනින්දෙන සන්නද්ධො සහසා ගතො।
gax:642:සාසනොදය සෙලග්ගෙ සූරියො විය භාති යො,
gae:සො’යං රාහුලථෙරො’පි ලහු’ගා පිතු සන්තිකං।
gax:643:භද්දාචාරො භද්දියව්හො ථෙරො භද්දඝටො විය,
gae:පාකටො භුවනෙ සො’පි ගතො සම්බුද්ධ සන්තිකං।
gax:644:දෙවද්දුමො’ව ලොකස්ස යො දදාති’ච්ඡිති’ච්ඡිතං,
gae:ජිනොරසොපි සෙලව්හො ගතො සම්බුද්ධසන්තිකං।
gax:645:යාමිනී සාමිකො’වාති භාති යො සාසනම්බරෙ,
gae:මහානාම මහාථෙරො සොපාග මුනිසන්තිකං।
gax:646:මනොසිලාතලග්ගම්හි ජුම්හමානො’ව කෙසරී,
gae:සුභුතිව්හ මහාථෙරො බුද්ධුපන්තික මාගතො।
gax:647:බුද්ධසාසන ඡද්දන්ත සරසී සාරසො විය,
gae:විස්සුතො තිස්සථෙරො’පි ගතො භික්ඛුසමාගමං।
gax:648:<pb V=.68/> ජිනසාසන සම්ඵුල්ලසරසීරුහ මජ්ඣගො,
gae:මධුබ්බත නිභො රාධථෙරො’පි සහසා ගතො।
gax:649:භගු දබ්බොප’සෙනො ච කොණ්ඩඤ්ඤ’ස්සජි සීවලි,
gae:එතෙ ජිනත්රජා ථෙරා ගතාසුං මුනිසන්තිකං।
gax:650:කුමාරකස්සපො පුණ්ණොසොණොසොභිත රෙවතා,
gae:ථෙරාපෙතෙ අභිඤ්ඤාතා ගතාසුං සත්ථුසන්තිකං।
gax:651:වඞ්ගීසො සාගතො නන්දො භාරද්වාජො ගවම්පති,
gae:පත්තචීවරමාදාය ගතාසුං ජිනසන්තිකං।
gax:652:එවමාදි මහානාගා පඤ්චසත ජිනොරසා,
gae:සමාගඤ්ඡුං සහාගන්තුං මුනිනා ලොකසාමිනං।
gax:653:තතො සො ජගදානන්දො කරුණායාභිරාධිතො,
gae:මෙරුං පරික්ඛිපන්තොව අනෙකජ්ජුති විජ්ජුයා।
gax:654:නිවාසෙත්වා සුද්ධරංසි විසරන්තරවාසකං,
gae:තස්සූපරි ජිනො රත්තං බන්ධිත්වා කායබන්ධං।
gax:655:අච්චුග්ගතං මහාථූපං චාරු චාමීකරජ්ජුතිං,
gae:පටිච්ඡාදයමානොව රත්තකම්බල කඤ්චුනා।
gax:656:වණ්ණ නිග්රොධපක්කංව සුරත්තං පංසුකුලිකං,
gae:සඞ්ඝාටියා කරිත්වාන සගුණං උත්තරීයකං।
gax:657:හුත්වාන සුපටිච්ඡන්තො පාරුපිත්වාන සාධුකං,
gae:පත්තත්ථාය පසාරෙසි ජාලාකුලකරඤ්ජිනො।
gax:658:ලොකනාථප්පභාවෙන තතො පත්තමධුබ්බතො,
gae:පාණි සරොරුහස්සන්තො සම්පත්තොසි තමග්ගහි।
gax:659:තතො සසිස්සකො නාථො උග්ගන්ත්වා ගගනඞ්ගනං,
gae:නානාවණ්ණම්බුදෙ තත්ථ මද්දන්තො ගන්තුමාරහභි।
gax:660:තතො සම්බුද්ධ දෙහස්මා නික්ඛන්තාසුං ඡ රංසියො,
gae:හෙමකණ්ණිකතො යාත මණිගොපානසී යථා।
gax:661:බාණින්දීවර පුප්ඵෙහි මෙව’කින්දමණිහි ච,
gae:ඡාදෙන්ති විය නක්ඛත්තා නීලං’සු මුනිදෙහතො।
gax:662:<pb V=.69/> චම්පකුද්දාලමාලාභී හෙමචුණ්ණම්බරෙහි ච,
gae:පූරයන්ති වියාසඞ්ග පීතංසූ ජිනදෙහතො।
gax:663:භණ්ඩීපුප්ඵකදම්බෙහි ලොහිතඞ්කමණිහි ච,
gae:ලොහිතාභා පපූරෙන්ති දිසා’ගා මුනිදෙහතො।
gax:664:හාර මල්ලික මාලාහි සොමංසු ඵලිකාදිහි,
gae:පූරයන්ති වියාසඞ්ග ඔදාතා මුනිදෙහතො।
gax:665:පිඤ්ජුමඤ්ජෙට්ඨරාසීහි පදුමාභමණීහි ච,
gae:දිසං ඡාදයමානාගා මඤ්ජිට්ඨාභා ජිනඞ්ගතො।
gax:666:නෙකින්දචාප කිණ්ණංව දිවසං රතනුත්ථතං,
gae:චිත්තපටංව මුඤ්චන්තං මිස්සාභාගා ජිනඞ්ගතො।
gax:667:ගිරිකූට කූටාගාර මත්තා ඡබ්බණ්ණ රංසියො,
gae:ආවෙලවෙලා ධාවන්ති දිප්පමානෙතරෙතරා।
gax:668:ගච්ඡමානා’හනිත්වාන චක්කවාළ සිලුච්චයෙ,
gae:උග්ගන්ත්වා පරතො යන්තී නීර නිජ්ඣර සන්නීභා।
gax:669:සම්මුඛෙ සම්මුඛෙ තායො රුක්ඛපබ්බත ආදයො,
gae:කාරයන්තා සකං වණ්ණං ධාවන්තා’පි ච සින්ධවො।
gax:670:උද්ධමුග්ගතරංසීහි රඤ්ජිතා ජලදා තදා,
gae:නානාවණ්ණෙ පුනෙවාසි නූතනො රවිමණ්ඩලො।
gax:671:ජිනප්පහා පවාහෙසු නිමුග්ගා දෙවතා ගතා,
gae:පූජෙතුංව නිජත්තෙහි නානාවණ්ණා සියුං තදා।
gax:672:පවිට්ඨා බුද්ධරංසීනමන්තරං දෙවධීතරො,
gae:අසඤ්ජානීය මුය්හිංසු මුහුත්තං අත්තනො ධවං।
gax:673:සුරා සුරොරග බ්රහ්ම සිද්ධ විජ්ජාධරාදයො,
gae:චාමරච්ඡත්තකෙතුහි පූජයන්තා ජිනන්ත්වගුං।
gax:674:අග්ඝිකං පන්තියො කෙචි තොරණූපරි තොරණෙ,
gae:ඝටදීපාලියො තන්ථ කරොන්ති අභිතො’භිතො।
gax:675:පාදපටෙ පත්ථරන්ති විතත්වන්ති විතානකෙ,
gae:තත්ථූපරි අනෙකානී කුසුමානො’කිරන්ති ච।
gax:676:<pb V=.70/> කතමං දෙවලොකන්නුයාති ලොකග්ගනායකො,
gae:යාති කිං බුහ්මලොකන්නු අම්හාකං භවනන්නු ඛො।
gax:677:කත්ථ නු ඛො දෙවදෙවො කස්සනුග්ගහබුද්ධීයා,
gae:යාතී’ති කඞ්ඛිතා කෙචි සංසරන්ති ඉතොචිතො।
gax:678:මාපෙත්වා අභිතො මග්ගෙ මණ්ඩපෙ රතනාමයෙ,
gae:සයනාසනං පඤ්ඤපෙත්වා කාචි තිට්ඨන්ති දෙවතා।
gax:679:තහිං තහිං පට්ඨපෙන්තා සුධන්ත මධුරොදකං,
gae:යාවමානා ජිනං කෙචි තිට්ඨන්ති ච මහන්ති ච।
gax:680:එවං මහාමහෙ නාථො වත්තමානෙ අනූපමෙ,
gae:ජලං සම්බුද්ධසිරියා නූතනො සූරියො විය।
gax:681:බ්රහ්මසෙනාභිතො යාන බ්රහ්මාවාථ සහම්පති,
gae:සුරසෙනාභිතො යාන සක්කොව සමලඞ්කතො।
gax:682:ගගාලිමභිතො යාන ගහඞ්ගා මණි සන්නිභො,
gae:ධතරට්ඨඛගින්දොව හංසසෙනාලි පුබ්බගො।
gax:683:අපෙත රාගදොසෙහි වීතමොහෙහි සබ්බසො,
gae:පටිසම්භිදත්ත සම්පත්ත සාවකෙහි අනුග්ගතො।
gax:684:යෙසං යෙසං මනස්මිං යං යමත්ථි කිඤ්චි සංසයං,
gae:තෙසං තං තං පණුදෙන්තො දෙසනාය සුධාසිනං।
gax:685:තත්ථ තත්ථානුරූපෙන පාටිහාරිය කම්බුනා,
gae:ලොකස්ස නයනාලී සො තොසස්සුසු නිමුජ්ජයං।
gax:686:සම්පත්තො’ලඞ්කතං ලඞ්කමථාගු ඵණිනො තදා,
gae:පටිමග්ගං කරොන්තා තෙ තත්ථ තත්ථ මහාමහං।
gax:687:උරගානමන්තරෙ දෙවා බ්රහ්මාසුං තෙසමන්තරෙ,
gae:එවං සම්මිස්සකො ලොකෙ බ්රහ්මලොකා පපූරයි।
gax:688:යෙ පස්සන්ති ජිනං තත්ථ සසිස්සං සිරියා ජලං,
gae:සුලද්ධා තෙහි නෙත්තානි තෙසමක්ඛීනි ලොචනා।
gax:689:යෙ සුණන්ති තදා ධම්මං ධම්මිස්සර පභාවිතං,
gae:සුලද්ධා තෙහි සොතානි තෙසං සොතානි සොතකා।
gax:690:<pb V=.71/> යෙ ලපන්ති තදා බුද්ධගුණඤ්හි ගුණභූසණා,
gae:සුලද්ධා තෙහි වෙ ජිව්හා තෙසං ජිව්හා රසඤ්ඤකා
gax:691:යෙ වන්දන්ති ජිනං යන්තං සසඞ්ඝං ගගනඞ්ගනෙ,
gae:සුලද්ධා තෙහි හත්ථානි තෙසංයෙව භුජා භුජා।
gax:692:තදා තථාගතං දිස්වා යෙ සන්තුට්ඨා තථාගතං,
gae:තථාගතානං සබ්බෙසං යො තොසො හොතු සබ්බදා।
gax:693:ගතො කල්යාණීයං නාථො මහෙන්තෙවං සදෙවකෙ,
gae:තෙසං පූජාවිධානං කො මුඛෙනෙකෙන භාසති।
gax:694:තතො ගඞ්ගා මනුඤ්ඤඤ්හි සම්පත්තං තං සපුත්තකං,
gae:තරඞ්ග මුදු බාහාහි ගහෙත්වා චරණම්බුජෙ।
gax:695:පාදෙ පක්ඛාලයි සම්මා ඵෙණ පුප්ඵුපහාරිකා,
gae:තතො තතොතුං ගණ්හිත්වා අකා දෙහස්සනුග්ගහං।
gax:696:තතො සො යාචිතො සත්ථා නාගසඞ්ඝෙහි වන්දිය,
gae:අගමා මණ්ඩපං රම්මං මනොනන්දනමාවහං।
gax:697:ගන්ත්වා මණ්ඩප මජ්ඣම්හි බුද්ධාරහ මහාසනෙ,
gae:නිසීදොභාසයං ආසා රවීව උදයාවලෙ।
gax:698:තතො භික්ඛු නිසීදිංසු පත්ත පත්තාසනෙ තදා,
gae:බභාස මණ්ඩපං’තීව සරංව පදුමාකුලං।
gax:699:ජනනෙත්තාලිනො’ගම්ම වසී සොම්මමුඛම්බුජෙ,
gae:පතන්තා කුසලාමොදෙ ගණ්හන්තා තිත්තිනො ගතා।
gax:700:තථා සභික්ඛුකා නාගා මුනිනො රූපසාගරෙ,
gae:නෙත්තින්ද මණිනාවාහි පාරං ගන්තුං න තෙ පභු।
gax:701:තතො සසඞ්ඝං සුගතං සජනො මණි අක්ඛිකො,
gae:සක්කච්චං සකහත්ථෙහි අන්නපානෙන තප්පයී।
gax:702:අථොනීත පත්තපාණිම’ච්චයිත්වා තථාගතං,
gae:භත්තිනින්නො නිමන්තෙසි දෙසනත්ථානුමොදනං।
gax:703:තතො බ්රහ්මස්සරො සත්ථා නිච්ඡරං බ්රහ්මඝොසනං,
gae:විඤ්ඤාපෙන්තො ජනෙ සබ්බෙ සකසද්දෙන දෙසනං।
gax:704:දෙසෙස්වෙවං ජිනො ධම්ම’මනිලාසනකාදිනං,
gae:පීතිපාමොජ්ජ ජනනං නිබ්බාණාමත’මාවහං।
gax:705:භො භො සුණාථ භුජගා භවසාගරම්හි
gax:පාපාරිනක්කමකරාකුල දුග්ගමම්හි,
gax:මග්ගා ජනා ඛලු ලභන්ති කදා පතිට්ඨං,
gae:ඔහාය බුද්ධථිරසාරතරිං විසාලං।
gax:706:ලද්ධාන දුල්ලභතරං මුනිපාතුභූත
gax:කාලං චිරෙන භුජගා න පමාදයිත්ථ,
gax:ජාතී ජරා මරණ දුක්ඛ පරිද්දවා ච
gae:සංසාරිකස්ස න තතොප’ගතස්ස හොති।
gax:707:තාරුඤ්ඤමම්බුජසිරිංව පරිත්තකාලං
gax:පාණං තුසාරලව’සාරතරං ජනානං,
gax:භොගං දධාති ජලධිම්හි තරඞ්ගභඞ්ගිං
gae:නිච්චං මනො දහති සොකසිඛීභි නානා।
gax:708:කත්වාන රාගමිසයො’පි ඛගා දුපඤ්ඤා
gax:ථිරූපි නාරිකුසුමෙසුපි රූපගිද්ධා,
gax:පත්තා’නයං ඛලු පුරෙ පරිහීන ඣානා
gae:රූපෙ න රජ්ජථ තතො ඛලු සාධුපඤ්ඤා।
gax:709:සද්දානුරාගමනුගොපි පුරෙ සිඛණ්ඩී
gax:සුත්වාන මොරි මධුරං ගිරමඤ්ජිතඞ්ගො,
gax:ව්යාධස්ස හත්ථමගමාසි භවෙසු තස්මා
gae:නත්ථෙව සද්දසමදුක්ඛකරං ජනානං।
gax:710:ඔහාය නෙකකුසුමෙසු පරාගරාගං
gax:මත්තෙභකුම්භ මගමා මදගන්ධලුද්ධො,
gax:භිඞ්ගො පභග්ග තනුකො කරිකණ්ණතාලා
gae:නත්ථෙව ගන්ධසදිසං තිභවෙසු පාසං।
gax:711:ගම්භීර නීරධිභවො පවුරාසනො’පි
gax:මිච්ඡො ගිලිත්ව බලිසං රසගෙධහෙතු,
gax:පප්පොති දුක්ඛමතුලං න රසෙසු සාත
gae:මත්ථිති මන්ත්ව පජභාථ රසෙසු ගෙධං।
gax:712:<pb V=.73/> භො බුහ්මලොකා’ගත සුද්ධසත්තො
gax:බුද්ධත්තමෙව නියතො අපි බොධිසත්තො,
gax:ථිසඞ්ගමාය පරිහායි සරජ්ජතො’පි
gae:තස්මා හි ඵස්සසදිසො අනයො නවත්ථි।
gax:713:භෙරණ්ඩ පෙලක කපු’ද්දක හෙතුහීන
gax:සත්තාපි දානරුචි දානමණිප්පභාවා,
gax:පත්තා’පවග්ග වරසාරපුරං භුජඞ්ගා
gae:කො නප්පදාති ධනිකො සිව’මෙසමානො।
gax:714:පාලෙත්ව සීලම’මලං විසකණ්ඨිකාපි
gax:ඉන්දස්ස නන්දනවනෙ’සි පියා මහෙසී,
gax:තස්මා පසත්ථවිභවං යදි පත්ථයව්හො
gae:පාලෙථ සීලම’මලං ඛලු ජිවිතං’ව।
gax:715:සග්ගො විසාල රතනාලය සම්පකිණ්ණො
gax:සානන්ද’මන්ද සුරසුන්දරි සුන්දරො සො,
gax:ඵුල්ලම්බුජාකර වනාදිහි නන්දනීයො
gae:තත්ථාමරා විය’මරා’විරතං රමන්ති।
gax:716:තම්හාපි භො රුචිර බ්රහ්මනිකාය භුති
gax:රම්මා තතොපි මහිතං අමතං වරිට්ඨං,
gax:තස්මාත්තකාම නිරතා ජනතා සපඤ්ඤා
gae:තණ්හක්ඛයාය සතතං වීරියං කරොථ।
gax:717:එවං සද්ධම්මමග්ගං වරමති සුගතො දෙසයි පන්නගානං
gax:සුත්වා තෙ සම්පහට්ඨා මහමහමකරුං නිජ්ජරාදීහි සද්ධිං,
gax:තෙසං වෙ දෙසනායං සුරවිටපි සමා සාත්ථිකා තත්ථ ජාතා
gae:සො නාථො තඤ්ච ධම්මං භගවති තනයා තෙ ච වො පාලයන්තු
cen:කල්යාණි දෙසාගමනං।
gax:718:<pb V=.74/> නගාධිරාජෙ සුමනාභිධානෙ
gax:වසං සුමෙධො සුමනාභිධානො,
gax:දෙවො තදා’ගම්ම සපාරිසජ්ජො
gae:කල්යාණියං තත්ථ ඵණීහි සද්ධිං।
gax:719:දත්වා’පවග්ගස්ස නිදානදානං
gax:සුත්වාන ධම්මං සුතිසීතිභුතං,
gax:පහට්ඨචිත්තො උපගම්ම බුද්ධං
gae:නත්වාහ එවං කතපඤ්ජලීකො।
gax:720:න වෙ ඵණීනං නපි මානුසානං
gax:නානිම්මිසානං න පිතාමහානං,
gax:හිතත්ථ මෙවාඛිල ලොකනාථා
gae:ජායන්තී ලොකෙ කරුණාගුණග්ගා।
gax:721:අන්තොගධා නූන මයම්පි තුය්හං
gax:දයාය තස්මා ඵණීනං විමෙසං,
gax:කරොහි මය්හං භවනම්හි ධීර
gae:පාදං’සුනා’තීව පවිත්තරූපං।
gax:722:යො’යං නගො දිස්සති’තො පුරත්ථ
gax:භුමඞ්ගනා මොලිසිරිං වහන්තො,
gax:සමන්තකූටොති සමන්තචක්ඛු
gae:ජානාති ලොකො වසතිං මමෙතං।
gax:723:යො නීල නානා වනරාජි රාජිතො
gax:ආසාර ධාරා ගිරි නිජ්ඣරාකුලො,
gax:ආපීත නීලාරුණ පල්ලවාවලී
gae:ජිමූතකූටො විය භාති උග්ගතො।
gax:724:යො සින්ධුවාරිං උරසා පභෙජ්ජ
gax:ආගම්ම තෙ පාදපණාම හෙතු,
gax:විජ්ජොතමානො වියචක්කපාණි
gae:මහාති තුඞ්ගග්ග ධරාධරින්දො।
gax:725:<pb V=.75/> ගඞ්ගාවධූ කුටකිරීටධාරී
gax:සාමන්ත සෙලින්ද චමූපතීකො,
gax:යො’යං ධරාධාර මහාමහීපො
gae:ර රාජ ලඞ්කා නගරඞ්ගණම්හි।
gax:726:පාරොහ දන්තො චිතකූට කුම්භො
gax:අනෙක සොණ්ඩික්ඛ සවන්ති හත්ථො,
gax:යො නිජ්ඣරාසාර මදප්පවාහො
gae:ගජොරිවා’භාති සුරාධිපස්ස।
gax:727:සම්ඵූල්ල පුප්ඵත්ථබකා’නපත්තා
gax:සත්ධත්ත රත්තඞ්කුරමොලිමාලා,
gax:කන්තාලතා’ලිඞ්ගිත ඛන්ධදෙහා
gae:තිට්ඨන්ති භූපාව යහිං කුජින්දා।
gax:728:සිද්ධඞ්ගනා රත්තපදම්බුජාලී
gax:සම්හින්න හත්ථාභරණාලි යුත්තා,
gax:කෙකීකලාපුප්පල මාලමාලී
gae:සිලාතලාකඤ්ජ නිභන්ති යත්ථ।
gax:729:මඞ්ගුර පාඨීන සවඞ්ක සිඞ්ගු
gax:රොහිච්ච මුඤ්ජා?මර පාවුසෙහි,
gax:කුලීරනක්කාද’නිමෙසකෙහි
gae:නිකීළීතං දද්දර රත්තපෙහි।
gax:730:නිච්චඤ්හි සංරාව විරාචිතානං
gax:බලාක කාදම්බ කදම්බකානං,
gax:ආපානසාලා විය සාරසානං
gae:හංසාලිනං මඞ්ගල වාසභූතං।
gax:731:නිරන්තරාමොද මුදාවගෙහි
gax:සුඵුල්ල කොකාස’රවින්දකෙහි,
gax:සොගන්ධි’කින්දීවර කෙරවෙහි
gae:කිඤ්ජක්ඛ ඡන්නණ්ණතලෙහි චිත්තං।
gax:732:<pb V=.76/> සීතච්ඡ සාතොදක සම්පපුණ්ණ
gax:සරොජිනී ලඞ්කත භුමිභාගො,
gax:යො’යං පුරෙ භාති මනුඤ්ඤරූපො
gae:සමන්තකූටො ස සමන්තකූටො।
gax:733:දලිත විපිනසණ්ඩා යත්ථ සෙලෙ සමන්තා
gax:සමුපගත ජනානං චිත්තමාමොදයන්ති,
gax:මධුක වට කරෙරි බොධි ජම්බීර භල්ලි
gae:ඛදිර’භය කදම්බා ඵුල්ල සෙල්ලූ පලාසා।
gax:734:පණස’මත පිලක්ඛා කණ්හවණ්ට’ක්ඛ චිඤ්චා
gax:ලබුජ බදරි නීපා ඵන්දනි’න්දීවරාව
gax:මකුල’සන පියාලා ගද්දභණ්ඩ’ජ්ජුනා ච
gae:කමුක සල්ල තින්දු’දුම්බරම්බස්ස’කණ්ණා।
gax:735:පුන්නාග චම්පක දුමුප්පල දාඩිමා ච
gax:ඛජ්ජූරි තාල ගිරිමල්ලික’සොක තාලා,
gax:හින්තාල නාග නිවුලා යුගපත්ත’රිට්ඨ
gae:සෙතම්බ එරවතකාපි ච කෙතකා ච
gax:736:සමඵුල්ලභණ්ඩි සුමන’ජ්ජක යූථිකා ච
gax:වාසන්ති චිත්තක ජපා රවිමාලතී ච,
gax:කුන්දස්ස’මාරක කුරණ්ඩක බීජපූර
gae:සෙඵාලිකා ච තිණසූල සමීරණා ච।
gax:737:වොචු’ච්ජු කීචක හලිද්දි විළඞ්ගි බිම්බි
gax:නීලී වචා’තිවිසාලාබු ච නාගවල්ලී,
gax:වල්ලීහ සාරද’පරාජිතවාරු’සීරා
gae:ඵලාදි නෙක වනරාජි විරාජිතො සො।
gax:738:තිට්ඨන්ති කෙචි තරවො සුරභිං කිරන්තා
gax:තත්ථෙව කෙචි ඵලිතා මධුරප්ඵලානි,
gax:අන්දොලිතා ඵලිතපල්ලවිතා ලතායො
gae:සන්ධාරයං විටප ජත්තුසු භන්ති කෙචි।
gax:739:<pb V=.77/> සාමන්තගෙ ජනගණෙ සතතං දුමින්දා
gax:සම්පීණයන්ති දලිතා ඵලිනො ච යස්මිං,
gax:තෙ අව්හයන්ති විය ලොචන ගොචරෙහි
gae:වාතෙ’රිතෙහි තරුණාරුණ පල්ලවෙහි।
gax:740:තස්මිං වනෙ වනසුරා නිජවසුන්දරීහි
gax:රම්මෙ සිලාතලදහෙ සිකතාතලෙ ච,
gax:නච්චන්ති තන්ති තුරියානි ච වාදයන්ති
gae:ගායන්ති මාලභරිනො සතතං පතීතා।
gax:741:සිද්ධා ච සිද්ධවනිතා හි තහිං තහිං තෙ
gax:දිබ්බන්ති පුප්ඵඵල පත්තරසාහිනන්දි,
gax:අච්ඡන්ති තත්ථ ගිරිපාදප රාමණෙය්යෙ
gae:යොගෙහි සඞ්ගත මනා බහිතාපසාපි।
gax:742:තස්මිං වනෙ හරිණ රොහිත පුණ්ඩරීක
gax:ගොකණ්ණ සල්ල සස ජම්බුක සූකරා ච,
gax:සාඛාමිගෙ’ණිවග බබ්බු රුරූ කුරුඞ්ග
gae:ගොධා’ඛු පම්පක කපී ගවයා ච’නෙකා।
gax:743:තෙ වග්ග වග්ග චරිනො හයමාරකාදී
gax:නානා චතුප්පදගණා මුදිතා වසන්ති,
gax:පක්ඛීපි කොසිය කපොතක නීලගීව
gae:ධඞ්කා’ට ලාප පරපුට්ඨ මධුබ්බතාව।
gax:744:නිජ්ජිව්හ දින්දිහ චකොරක සාළිකා ච
gax:චක්කව්හ කීර කුරරා කුලලා ච කඞ්කා,
gax:චිත්රච්ඡදා මධුර කූජක නෙකපක්ඛී
gae:සඞ්ගම්ම යත්ථ නිවසන්ති මනුඤ්ඤරූපා।
gax:745:තෙසං වනන්තමථ නාටකමණ්ඩලා’ච
gax:ගීතාලයං විය අහොසි ච ගායකානං,
gax:ආපානභුමි සදිසං මිගපක්ඛිකානං
gae:නිච්චුස්සවං රතිකරං නයනාභිරාමං।
gax:746:<pb V=.78/> එවං විධො විපිනරාජි විරාජිතෙහි
gax:කූටෙහි නෙකසුර සුන්දරි මණ්ඩිතෙහි,
gax:අත්යුච්ච නීලසිඛිගීව සමාන වණ්ණො
gae:එසො සමන්තගිරි මෙ වසතී මුනින්ද।
gax:747:එවං පතීත මනසො සුමනාභිධානො
gax:වත්වාන නත්වමසමං ගමනොපයුත්තං,
gax:කාසාථ සොපි මුනි තස්ස වචං පටිච්ච
gae:සබ්භික්ඛු නික්ඛමි ජිනො ගගනායනම්හි।
gax:748:නිච්චෙතනාපි ගිරිපාදප ආදයොපි
gax:නාගා සුපණ්ණ මිග පක්ඛික හෙතුකාපි,
gax:විජ්ජාධරාමර’සුරා චතුරාණනාපි
gae:සඞ්ගම්ම’කංසු සුමනා මහමබ්භුතං තෙ।
gax:749:මුනින්දෙ පයන්තෙ සමිද්ධං තිලොකං
gax:ගිරින්දාභිනන්දා දුමින්දා පබුද්ධා,
gax:මිගින්දා සුතුට්ඨා ඛගින්දා සුඝුට්ඨා
gae:පවුට්ඨො මහින්දො පණට්ඨො නිදාඝො।
gax:750:ගච්ඡන්තෙ ගගනායනෙන සුගතෙ භානු’සි සන්තො තදා
gax:වාරෙසුං සූරියාතපඤ්ච ජලදා සිඤ්ජිංසු භුම්යා ජලං,
gax:මන්දාමන්ද සුගන්ධ මුද්ධ පවනො පාපෙති සිතං සුඛං,
gae:දෙවාදි ධජ ඡත්ත චාමරකරා පූජෙන්ති මානෙන්ති ච।
gax:751:සන්නීර හින්තාල’ග සින්දි පූග
gax:තාලම්බසාලාදි මහීරුහිත්දා,
gax:තිට්ඨන්ති තෙ චාමරහත්ථකා’ව
gae:පුප්ඵෙහි ඡන්නො ගගනඞ්ගනොපි।
gax:752:අනෙන විධිනා ජගදෙක නාථො
gax:පවත්තමානෙසු මහාමහෙසු,
gax:දිසඤ්ච විදිසං පරිපූරයන්තො
gae:ජබ්බණ්ණරංසීහි අගා නගින්දං।
gax:753:<pb V=.79/> තස්මිං සමන්තනගමුද්ධනි ලොකනාථො
gax:ඡබ්බණ්ණරංසි නිකරං දිසි පත්ථරන්තො,
gax:භික්ඛූහි සො පරිවුතො පරසාගරන්තං
gae:ඔලොකයං ඨිතිමකාසි අඅනොමවණ්ණො।
gax:754:ලඞ්කාවධූ සුමනකූට කිරීට කූටං
gax:සජ්ජෙසි’නග්ඝ ජන රාජ මණී මහන්තො,
gax:ඉච්ඡත්ථදං සිවදමප්පටිමං තිලොකෙ
gae:තං’දානි භො භජථ සෙවථ සබ්බකාලං।
gax:755:කාසුං තදා සුරවරා සුරසුන්දරීහි
gax:ලඞ්කාය සෙලසිඛරෙසු මහාසමජ්ජං,
gax:වජ්ජිංසු භෙරි විකතී සයමෙව සබ්බා
gae:භස්සිංසු දිබ්බකුසුමාභරණා නභම්හා।
gax:756:ලඞ්කම්බරං නිඛිලමාසි ච ඡත්තඡත්තං
gax:නානා විරාග ධජ කෙතු සමාකුලඤ්ච,
gax:නානාසුගන්ධ කුසුමාදි දිසන්තරාලං,
gae:නානග්ඝිකාවලි විරාජිත මන්තළික්ඛං।
gax:757:තස්මිං දිනෙ’සි රතනං මණිතොරණෙහි
gax:දීපාලි පුණ්ණඝටපන්තීහි දස්සනීයං,
gax:සම්බුද්ධ දෙහපරිතොගත ඡප්පභාහි
gae:රත්තං නභාවනි චරාචර සබ්බදබ්බං।
gax:758:මාලාවතංස සමකා ගිරයො සමන්තා
gax:හුත්වා නමන්ති ච භමන්ති සචෙතනා’ව,
gax:සබ්බෙපි තත්ථ තරවොච ලතාදයො ච
gae:නච්චන්ති දිබ්බනටකා විය ඔනතග්ගා।
gax:759:එවං තදා මහත විම්හය පාටිහෙරෙ
gax:බුද්ධානුභාව ජනිතෙ ඉධ වත්තමානෙ,
gax:තත්වාන ධීරචරණං සමනො සුධාසී
gae:එවං වදී පරම පිතිමනො උදග්ගො।
gax:760:<pb V=.80/> යෙ තෙ මුදු කොමල රත්තපාදා
gax:සුරත්ත ඵුල්ලම්බුරුහොපමානා,
gax:වට්ටානුපුබ්බායත අඞ්ගුලිකා
gae:සුතම්බතුඞ්ගග්ග නඛාවලීකා।
gax:761:සුවණ්ණකුම්මු’න්නත පාදපිට්ඨි
gax:නිගුළ්හ ගොප්ඵායත පණ්හිභාගා
gax:සමච්ඡමායං සකලං පතිට්ඨිතා
gae:න ලිම්පතෙ සුච්ඡවිතා රජාදි।
gax:762:සම්මත්ත හත්ථොසභ හංස සීහ
gax:සමාන ලීලාය යහිං පයාති,
gax:නින්නුන්නතා භෙරිතලා’ව භුමි
gae:හොතාථ පුප්ඵාදි සුමණ්ඩිතා ච।
gax:763:අපෙන්ති මග්ගා සයමෙව ඛාණු
gax:සකණ්ටමූලා කඨලා ච සබ්බෙ,
gax:ගම්භීර නීරාපග පඞ්කදුග්ගා
gae:හිත්වා සභාවං රමණීයමෙන්ති।
gax:764:වජන්ති භුමිං ගිරයො පුරත්ථ
gax:පසාරිතෙ පාදවරෙ ජිනස්ස,
gax:නිබ්බාති අග්ගී නරකොදරෙපි
gae:ගණ්හන්ති පාදෙ පදුමාදයො ච।
gax:765:ඉදඤ්හි තෙ පාදතලෙ යතීස
gax:සනාභි නෙමි ඝටිකාවලීහි,
gax:සුසණ්ඨිතං චා’රසහස්සවන්තං
gae:සන්දිස්සතෙ චක්කවරං මහන්තං।
gax:766:තමෙව චක්කං පරිවාරයිත්වා
gax:සිරිවච්ඡ සොවත්ථි’වතංසකා ච,
gax:පාසාද භද්රාසන පුණ්ණපාති
gae:සිතාතපත්තාසි මයූරහත්ථා।
gax:767:<pb V=.81/> නීලාදිභෙදා කමලුප්පලා ච
gax:සමෙරු සත්තද්දි මහාසමුද්දා,
gax:සත්තාපගා සත්ත මහාසරා ච
gae:හිමාලයො චක්කවාළද්දිකො ච।
gax:768:චන්දක්කතාරා ච ඡදෙවලොකා
gax:පිතාමහාවාස මනුස්සලොකං,
gax:සුවණ්ණ නාවා සිවිකා ච සඞ්ඛං
gae:කෙලාසසෙලං ධජතොරණා ච।
gax:769:චින්තාමණුණ්හීස සවච්ඡ ධෙනූ
gax:මීනද්වයං චක්කවත්ති සසෙනො,
gax:සීහ’ස්ස මාතඞ්ග වියග්ඝරාජා
gae:හංසොසභො කිම්පුරිසො මයූරො।
gax:770:කොඤ්චා ච එරාවණ හත්ථිරාජා
gax:සචක්කවාකා මකරාදයො ච,
gax:නානා මහාමඞ්ගල ලක්ඛණා තෙ
gae:විරොචමානා විලසන්ති නිච්චං।
gax:771:ජාතක්ඛණෙ යස්ස මහිං පභෙජ්ජ
gax:විසාල සත්තුද්දය පඞ්කජානි,
gax:පටිග්ගහෙසුං චරණානි යානි
gae:තෙ තානිමානච්ඡරියානි ලොකෙ।
gax:772:වන්දාපනත්ථායු’පනීතකාලෙ
gax:පිතූහි තෙ දෙවල තාපසින්දං,
gax:පාදානි ගන්ත්වාන ජටාසු තස්ස
gae:ආසුං තවෙ’තඞ්ඝියුගං අහො භො।
gax:773:සුද්ධොදනව්හස්ස නරාධිපස්ස
gax:සන්තොස තොයෙහි පපූරිතස්ස,
gax:සිරො විසුද්ධම්බු රුහාකරස්ස
gae:සරොරු හාසුං චරණානි තුය්හං।
gax:774:<pb V=.82/> යෙ චඞ්කමෙ චඞ්කමණාවසානෙ
gax:ඔනම්ම මෙරූදය පබ්බනිණ්දා,
gax:පටිග්ගහෙසුං චරණානි යානි
gae:තෙ තානිමා’නච්ඡරියානි ලොකෙ।
gax:775:යං වන්දමානො තිදිවාධිපො සො
gax:යස්සානුභාවෙන ගතායුකොපි,
gax:සකියඨානෙ’සිනපුනාපි තෙ’වං
gae:පාදම්බුජං ධීර!මහානුභාවං।
gax:776:දෙහීනමග්ගොපි නිසාකරාරි
gax:මානුන්නතො සො සයිතස්ස තුය්හං,
gax:පාදස්ස අන්තම්පි න සක්ඛි දට්ඨුං
gae:අච්ඡෙර රූපං ඉදමඞ්ඝිකඤ්ජං।
gax:777:ගඞ්ගාය ගඞ්ගාපති සන්නිධානෙ
gax:තීරෙ තදා නම්මද ජිම්හගස්ස,
gax:පාදස්ස ලඤ්ඡං අකරී මුනින්ද
gae:මය්හං’පි හොතං කරුණා තවෙසා।
gax:778:ආරාධිතො සච්චක තාපසෙන
gax:අකා තුවං සච්චක බද්ධසෙලෙ,
gax:පාදස්ස ලඤ්ඡං ජගතො හිතාය
gae:මය්හම්පි හොතං තමනුග්ගහන්තෙ।
gax:779:සුත්වාන නාථො ගිරමෙතමස්ස
gax:පස්සං මහාභුති’මනාගතෙසු,
gax:ලොකස්ස ලොකෙහි මහීය මානො
gae:අකාසි වාමෙන පදෙන ලඤ්ඡං।
gax:780:සම්බොධිතො අට්ඨම සාරදස්මිං
gax:වෙසාඛමාසෙ මුණි පුණ්ණමායං,
gax:පාදස්ස’භිඤ්ඤාණමකා’පරණ්හෙ
gae:සදෙවකෙ සස්සමණෙ මහෙන්තෙ।
gax:781:<pb V=.83/> පතඞක්ගිකා සිත්ථක මත්ථකම්හි
gax:යථඞ්කිතා ඛත්තිය මුද්දිකාය,
gax:ආසෙව’මෙවං ජිනපාදලඤ්ඡං
gae:සමන්තකූටම්හි නමස්සනීයං।
gax:782:අකාලමෙඝො ච තතො පවස්සි
gax:වස්සිංසු නානාරතනානි ඛම්හා,
gax:තථා පරිතො කුසුමම්බරානි
gae:සුවණ්ණචුණ්ණානි ජිනෙකවණ්ණා।
gax:783:තතො’පගන්ත්වා සුගතෙභගාමී
gax:තස්මිං නිතම්බෙ ගිරිගබ්භරායං,
gax:දිවාවිහාරාය නිසීදි යත්ථ
gae:සුපාකටං තං භගවාගුහා’ති।
gax:784:තතොරහන්තා සුගතොරසා තෙ
gax:ගන්ධාදිනා සාධු මහෙත්ව සබ්බෙ,
gax:වන්දිත්ව කත්වාන පදක්ඛිණන්තං
gae:තහං තහං’කංසු දිවාවිහාරං।
gax:785:ලතඞ්ගනායො විටපීධවාන
gax:මාලම්බ සාඛාපුථුලං’සපස්සෙ,
gax:සුඵුල්ල නමඤ්ජූකර මඤ්ජරීහි
gae:නමස්සමානා’ව සදොනතග්ගා।
gax:786:තිට්ඨන්ති රුක්ඛා නටකා’ව තත්ථ
gax:සුඵුල්ල සාඛාකර’මුක්ඛිපිත්වා,
gax:නමස්සමානා විය ඔනතග්ගා
gae:වත්තන්ති මානච්ඡරියානි නිච්චං।
gax:787:තථෙව උච්චාවච පබ්බතා ච
gax:නමස්සමානා විය පාදලඤ්ඡං,
gax:තිට්ඨන්ති නින්නග්ග සිඛා සමන්තා
gae:ඉදම්පි නිච්චබභුතමෙව තත්ථ।
gax:788:<pb V=.84/> තස්මිං නගෙ පාදවරඞ්කිතස්මිං
gax:ඛලමණ්ඩලොකාස පදෙසමත්තෙ,
gax:සමොසරන්තෙ බහුකෙ ජනෙපි
gae:හොතෙව ඔකාසම,හො පදඞ්කං।
gax:789:සමොසරිත්වාන මහෙත්ව සත්තෙ
gax:නික්ඛන්තමත්තෙ ජලදා සමෙච්ච,
gax:සොධෙන්ති මාල’ම්බුවහෙහි සාධු
gae:ඉදම්පි නිච්චබ්භුතමෙව තත්ථ।
gax:790:පාදෙන ඵුට්ඨස්ස සිලාතලස්ස
gax:එතාදිසානච්ඡරියානි හොන්ති,
gax:ලොකෙකනාථස්ස අනාසවස්ස
gae:මහබ්භුතං කොනු කථං භණෙය්ය।
gax:791:දිවාවිහාරං භගවා සසඞ්ඝො
gax:කත්වාන තස්මිං පන කිඤ්චිකාලං,
gax:මහීයමානෙසු සදෙවකෙසු
gae:තතො ගතො රොහණමම්බරම්හා।
gax:792:තස්මිං සසඞ්ඝො මුනි දීඝවාපියං
gax:ථූපස්ස ඨානෙ පරමාය භුමියා,
gax:ගරුං කරොන්තො පන තං මහීතලං
gae:නිරොධභාවෙන නිසීදි සත්රජො।
gax:793:තතො’නුරාධං භගවා නභම්හා
gax:ගන්ත්වාන බොධිට්ඨිතභුමියා ච,
gax:ඨානෙ මහාමඞ්ගලචෙතියස්ස
gae:තථෙව අක්ඛන්තිනහිතස්ස ඨානෙ।
gax:794:නිසීදි පත්වාන නිරාධපීතිං
gax:සසාවකො පෙක්ඛම’නාගතද්ධං,
gax:පතිට්ඨිතා මෙ පන බොධිධාතු
gae:කරොන්ති ලොකෙ’ති ජනස්ස වුද්ධිං।
gax:795:<pb V=.85/> වුට්ඨාය තුට්ඨො භගවා නිරොධා
gax:ගතො සිලාථූපවරස්ස ඨානං,
gax:ඨිතො තහිං ධම්මමථුද්දිසිත්වා
gae:ගතො නභා ජෙතවනං සුරම්මං।
gax:796:එවං සො ධම්මරාජා ජනහිතවිහිතො වීත දොසාරිවග්ගො
gax:ලඞ්කාරාමාය රම්මෙ සුමනගිරිසිරෙ’කාසි යං පාදලඤ්ඡං
gax:තං වො සග්ගා’පවග්ගං දදති මුනිසමං චිත්ත මත්තෙ පසන්නෙ
gae:තස්මා භො!භො! පහට්ඨා නමථ මහථ තං සාධු සාධුප්පසත්ථං।
cen:ඉති සමන්තකූට වණ්ණනා නිට්ඨිතා।
cen:ග්රන්ථ සමාප්තිය।
gax:1:අනන්තරා සමත්තායං සුමණද්දිසු වණ්ණනා,
gae:තථෙව සාධූ සඞකප්පා ඛිප්පං පප්පොන්තු පාණිනං।
gax:2:යො යාචිතො’රඤ්ඤවාසී ගුණාධාර සුධීමතා,
gae:රාහුලත්ථෙරනාමෙන විස්සුතෙන මහීතලෙ।
gax:3:භුවනොදරම්හි පඤ්ඤාතො රවීවම්බර මණ්ඩලෙ,
gae:අරඤ්ඤරතනානන්ද මහාථෙරො මහාගණී।
gax:4:ජීවිතං විය යො සත්ථුසාසනස්ස මහාකවී,
gae:සාරො සුප්පටිපත්තීසු සත්ථසාගර පාරගො।
gax:5:තස්ස සිස්සො’සි යො විප්පගාම වංසෙක කෙතුකො
gae:ඤාතාගමො’රඤ්ඤවාසී සීලාදි ගුණභූසණො।
gax:6:යො’කා සීහලභාසාය සීහලං සද්දලක්ඛණං,
gae:තෙන වෙදෙහථෙරෙන කතායම්පියසීලිනා।
cen:සිද්ධිරත්ථු।
